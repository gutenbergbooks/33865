<!DOCTYPE html PUBLIC "-//W3C//DTD XHTML 1.0 Strict//EN"
        "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml" xml:lang="it" lang="it">
<head>
	<meta http-equiv="content-type" content="text/html; charset=UTF-8" />
	<title>
	 Resa a discrezione, by Giuseppe Giacosa
	</title>
	<style type="text/css">

body {
  margin-left: 10%;
  margin-right: 10%; }

p {
  margin-top: .75em;
  text-align: justify; }

p.dir {
  font-style: italic;
  text-indent: 1.5em; }

.em {
  font-style: normal; }

div.opere {
  margin-left: 10%;
  margin-right: 10%; }

div.comm {
  margin-left: 15%;
  margin-right: 15%; }

table {
  margin-left: auto;
  margin-right: auto; }

table.op {
   margin-left: 5%;
   margin-right: 5%; }

table.op td {
  margin-left: 1em;
  text-indent: -1em;
  padding-right: 1em; }

table.op td.r {
  white-space: nowrap;
  vertical-align: bottom; }

h1 {
  text-align: center;
  font-weight: 500;
  margin-top: 0em;
  margin-bottom: 0em; }

h2 {
  text-align: center;
  margin-top: 2.5em;
  margin-bottom: 2em;
  font-weight: 500; }

h3 {
  text-align: center;
  clear: both; }

hr {
  width: 65%;
  margin-top: 2em;
  margin-bottom: 2em;
  margin-left: auto;
  margin-right: auto;
  clear: both; }

hr.minor {
  width: 15%;
  margin-top: 1.5em;
  margin-bottom: 1.5em; }

table.ind {
  margin-left: auto;
  margin-right: auto;
  margin-top: 2em;
  width: 60%; }

.r {
  text-align: right; }

.pagenum  {
  visibility: hidden;
  position: absolute;
  left: 95%;
  font-style: normal;
  font-weight: normal;
  font-size: 65%;
  text-align: right;
  color: #999999;
  background-color: #ffffff; }

.blockquot {
  font-size: 90%;
  margin-left: 1.5em;
  text-indent: -1.5em; }

.blockquot p {
  text-align: center; }

.center {
  text-align: center; }

.break {
  margin-top: 2em; }

.pad4 {
  margin-top: 4em; }

p.close {
  margin-top: 0em; }

.big {
  font-size: 130%; }

.smcap {
  font-variant: small-caps; }

ul.pers {
  list-style-type: none;
  margin-left: 10%;
  margin-right: 10%;
  line-height: 1.2em; }

ul.pers li {
  margin-left: 2em;
  text-indent: -2em; }

.tnote {
  border: dashed 1px;
  margin-left: 20%;
  margin-right: 20%;
  margin-top: 5em;
  padding: .5em 1em .5em 1em;
  font-size: 90%; }

.tnote h2 {
  text-align: center;
  clear: both;
  font-weight: 500;
  margin-top: 1.5em;
  margin-bottom: 1.5em; }

.tnote ul {
  list-style-type: none; }

.tnote table {
  width: 80%; }

.tnote table td.r {
  white-space: nowrap;
  vertical-align: top; }

    </style>
  </head>
<body>

<p class="center big">
TEATRO IN PROSA<br />
<br />
DI<br />
<br />
GIUSEPPE GIACOSA<br />
<br />
Vol. II.
</p>

<hr />

<div class="opere">
<p class="center big pad4">DEL MEDESIMO AUTORE</p>

<hr class="minor" />

<p class="center big">Teatro in Versi:</p>

<table class="op" summary="versi">
  <tr>
    <td><i><b>Una Partita a Scacchi &mdash; Il Trionfo d'Amore.</b></i> Un vol. in-18º con illustr. a capo d'ogni atto (decima ediz.)</td>
    <td class="r">L. 4&nbsp;&mdash;</td>
  </tr>
  <tr>
    <td><i><b>Il Fratello d'Armi.</b></i> Dramma in 4 atti. Un volume in-18º (in ristampa)</td>
    <td class="r">»&nbsp; 2 &mdash;</td>
  </tr>
  <tr>
    <td><i><b>Il Conte Rosso.</b></i> Dramma storico in 3 atti con prologo. 3ª ediz. Un vol. in-18º con illustr. a capo d'ogni atto, 1881,</td><td class="r">»&nbsp; 4 &mdash;</td>
  </tr>
  <tr>
    <td><i><b>Il Marito amante della Moglie.</b></i> Commedia in 3 atti. Un vol. in-18º con illustr. a capo d'ogni atto (2ª ed.), 1879,</td><td class="r">»&nbsp; 4 &mdash;</td>
  </tr>
  <tr>
    <td><i><b>Luisa.</b></i> Dramma in 3 atti. &mdash; <i>Sorprese notturne.</i> Commedia in un atto. Un vol. in-18º con ill. a capo d'atto, 1881,</td><td class="r">»&nbsp; 4 &mdash;</td>
  </tr>
  <tr>
    <td><i><b>La tardi ravveduta. &mdash; La Sirena. &mdash; Intermezzi e Scene.</b></i> Un volume in-18º, 1888,</td>
    <td class="r">»&nbsp; 4 &mdash;</td>
  </tr>
</table>

<p class="center big">Teatro in Prosa:</p>

<table class="op" summary="prosa">
  <tr>
    <td><i><b>Al Pianoforte.</b></i> &mdash; <i><b>Acquazzoni in montagna.</b></i> &mdash; <i><b>Non dir quattro se non l'hai nel sacco.</b></i> &mdash; <i><b>Storia vecchia.</b></i> Seconda edizione. Un volume in-18º, 1888,</td><td class="r">»&nbsp; 4 &mdash;</td>
  </tr>
</table>

<hr class="minor" />

<table class="op" summary="varie">
  <tr>
    <td><i><b>Novelle e Paesi Valdostani.</b></i> Un vol. in-12º, 1886,</td><td class="r">»&nbsp; 4 &mdash;</td>
  </tr>
  <tr>
    <td><i><b>Il Filo.</b></i> Scena filosofico-morale per Marionette (2ª ediz., con illustrazioni di <span class="smcap">Edoardo Calandra</span>). Un vol. in-12º impresso sopra carta di filo a mano</td><td class="r">»&nbsp; 2 &mdash;</td>
  </tr>
  <tr>
    <td><i><b>Fiori e Frutta.</b></i> Discorso letto il 9 settembre 1882 in occasione del 2º Congresso degli Orticoltori e Floricoltori italiani. In-12º</td><td class="r">»&nbsp; 1 &mdash;</td>
  </tr>
</table>

<hr class="minor" />

<p class="center big">Di prossima pubblicazione:</p>

<table class="op" summary="in preparazione">
  <tr>
    <td><i><b>I Castelli della Valle d'Aosta e del Canavese.</b></i> Un elegante vol. con disegni e fototipie.</td>
  </tr>
</table>
</div>

<hr />

<p>&nbsp;<br />&nbsp;</p>

<p class="center"><span class="big">TEATRO IN PROSA</span><br />
DI<br />
<span class="big smcap">Giuseppe Giacosa</span></p>
<hr class="minor" />
<p>&nbsp;<br />&nbsp;</p>

<h1>RESA A DISCREZIONE</h1>
<p class="center close">Commedia in 4 atti<br />
<br />
<br />
<span class="big">LA ZAMPA DEL GATTO</span><br />
Commedia in un atto</p>

<p>&nbsp;<br />&nbsp;<br />&nbsp;</p>
<hr class="minor" />
<p class="center">TORINO<br />
<br />
<span class="big">F. CASANOVA, <span class="smcap">Libraio-Editore</span></span><br />
<br />
1888</p>

<hr />

<div class="opere">
<p class="dir">Per guarentire la <span class="em">proprietà artistica</span> e la <span class="em">proprietà
letteraria</span>, l'Autore e l'Editore hanno depositato copie di
questo libro alla R. Prefettura di Torino, e si sono uniformati
a tutte le disposizioni della Legge vigente.</p>

<p>&nbsp;<br />&nbsp;</p>

<p class="center">Torino &mdash; Tipografia <span class="smcap">Vincenzo Bona</span>.</p>
</div>

<hr />

<p class="center pad4">INDICE</p>

<table class="ind" summary="indice">
  <tr>
    <td colspan="2" class="center">RESA A DISCREZIONE</td>
  </tr>
  <tr>
    <td><a href="#ATTO_PRIMO">Atto primo</a></td><td class="r"><i>pag.</i>&nbsp;&nbsp;&nbsp; 1</td>
  </tr>
  <tr>
    <td><a href="#ATTO_SECONDO">Atto secondo</a></td><td class="r">»&nbsp;&nbsp;&nbsp; 49</td>
  </tr>
  <tr>
    <td><a href="#ATTO_TERZO">Atto terzo</a></td><td class="r">»&nbsp;&nbsp;&nbsp; 93</td>
  </tr>
  <tr>
    <td><a href="#ATTO_QUARTO">Atto quarto</a></td><td class="r">»&nbsp; 141</td>
  </tr>
  <tr>
    <td>&nbsp;</td>
  </tr>
  <tr>
  <td colspan="2" class="center">LA ZAMPA DEL GATTO</td>
  </tr>
  <tr>
    <td>Atto unico</td><td class="r">»&nbsp; 181</td>
  </tr>
</table>

<hr />

<p>&nbsp;</p>

<p class="center"><span class="big">RESA A DISCREZIONE</span><br />
&nbsp;</p>

<hr />

<h2>PERSONAGGI</h2>

<ul class="pers">
<li>La Marchesa <span class="smcap">Elena di Roveglia</span></li>
<li>La Contessa <span class="smcap">Elvira di <a name="tn1" id="tn1"></a>Francofonte</span></li>
<li>La Contessa <span class="smcap">Gemma Del Pallio</span></li>
<li>La Baronessa <span class="smcap">Masina Roveri</span></li>
<li>Il Marchese <span class="smcap">Teodoro di Roveglia</span></li>
<li><span class="smcap">Andrea Sarni</span></li>
<li><span class="smcap">Filippo Landucci</span></li>
<li><span class="smcap">Paolo D'Aspri</span></li>
<li><span class="smcap">D'Almèna</span></li>
<li><span class="smcap">Del Sannio</span></li>
<li><span class="smcap">Rulfi</span></li>
<li><span class="smcap">Rubaconti</span></li>
<li><span class="smcap">Lorenzo Del Pallio</span></li>
<li><span class="smcap">Enrico Pardi</span></li>
<li>Il Cavaliere <span class="smcap">Lerici</span></li>
<li><span class="smcap">Anselmo</span> &nbsp;&nbsp;| </li>
<li><span class="smcap">Ambrogio</span> | domestici della Contessa</li>
<li><span class="smcap">Giulia</span>, cameriera</li>
</ul>

<hr />
<div class="comm">
<p><span class="pagenum"><a name="Page_1" id="Page_1">[1]</a></span></p>

<h2><a name="ATTO_PRIMO" id="ATTO_PRIMO"></a>ATTO PRIMO</h2>

<p class="blockquot">Salone elegantissimo. La porta comune a sinistra. A destra
porta che mette in un salotto donde arrivano fino in
scena le voci di più uomini che parlano allegramente con
grossi scoppi di risa.</p>

<hr class="minor" />

<h3 class="break">SCENA I.</h3>

<p class="center break"><span class="smcap">Elena, Elvira, Gemma, Masina, Filippo.</span></p>

<p>&nbsp;<br />&nbsp;</p>

<p class="center">ELENA</p>

<p>Filippo.</p>

<p class="center">FILIPPO</p>

<p>Eccomi.</p>

<p class="center">ELENA</p>

<p>Chiudete quell'uscio e servite il caffè.</p>

<p class="center">FILIPPO</p>

<p>Subito. (<i>fa per chiudere</i>).</p>

<p class="center">ELVIRA</p>

<p>No, che fate? Almeno si sente quello che dicono.
Gli uomini sono così divertenti dopo pranzo.<span class="pagenum"><a name="Page_2" id="Page_2">[2]</a></span></p>

<p class="center">MASINA</p>

<p>Perchè non vai di là addirittura?</p>

<p class="center">ELVIRA</p>

<p>Se ci fossi io cambierebbero discorso.</p>

<p class="center">ELENA</p>

<p>Che peccato!</p>

<p class="center">GEMMA</p>

<p>O se non lo cambiassero saresti costretta ad
arrossire, mentre qui fra donne....</p>

<p class="center">FILIPPO</p>

<p>Brava, ed io?</p>

<p class="center">GEMMA</p>

<p>Come, voi?</p>

<p class="center">FILIPPO</p>

<p>Avete detto qui fra donne. E io cosa sono?</p>

<p class="center">GEMMA</p>

<p>E oramai voi non contate più.</p>

<p class="center">FILIPPO</p>

<p>Che ingratitudine! E poi si lagnano se gli
uomini le lasciano in disparte.</p>

<p class="center">ELENA</p>

<p>Non ci lasciano, ce ne stiamo.</p>

<p class="center">FILIPPO</p>

<p>Coll'uscio aperto.</p>

<p class="center">GEMMA</p>

<p>E chi ascolta?<span class="pagenum"><a name="Page_3" id="Page_3">[3]</a></span></p>

<p class="center">FILIPPO</p>

<p>Le donne hanno sempre un orecchio teso ai
discorsi lontani.</p>

<p class="center">ELENA</p>

<p>Quando i vicini non interessano.</p>

<p class="center">FILIPPO</p>

<p>Se è una malignità, non fa colpo; non m'avrò
mai per male di cose dette da una donna.</p>

<p class="center">ELENA</p>

<p>Neanche se vi dicessi che siete un impertinente?</p>

<p class="center">FILIPPO</p>

<p>Di questo mi glorierei. (<i>la serve di caffè</i>).</p>

<p class="center">ELENA</p>

<p>Sì, badate a versarmelo adosso.</p>

<p class="center">FILIPPO</p>

<p>Marchesa, siete più nervosa del solito.</p>

<p class="center">ELVIRA</p>

<p>È vero, lo tratti male.</p>

<p class="center">GEMMA</p>

<p>Gli parli così asciutto.</p>

<p class="center">ELENA</p>

<p>La... Filippo. (<i>gli porge la mano</i>).</p>

<p class="center">FILIPPO (<i>baciandola</i>)</p>

<p>Mi piacciono i vostri nervi. Sono gli incerti
del mio mestiere.<span class="pagenum"><a name="Page_4" id="Page_4">[4]</a></span></p>

<p class="center">ELENA</p>

<p>Lo sentite? Mestiere! Con noi esercita il suo
mestiere.</p>

<p class="center">FILIPPO</p>

<p>Come devo dire? Arte? L'arte vuole una vocazione
e non ne ho nessuna; non sono nel numero
degli eletti io. Non c'è mai stata una
donna innamorata di me.</p>

<p class="center">ELENA</p>

<p>Chi lo direbbe? (<i>ride</i>).</p>

<p class="center">GEMMA</p>

<p>Ingrato Filippo! (<i>ride</i>).</p>

<p class="center">ELVIRA</p>

<p>È tanto giovine! (<i>ride</i>).</p>

<p class="center">FILIPPO</p>

<p>È inteso, padrone, ridano, non domando di
meglio. (<i>serve Gemma</i>) Ce n'ho messo tre pezzi
grossi, e una goccia di Cognac.</p>

<p class="center">GEMMA</p>

<p>Bravo.</p>

<p class="center">FILIPPO</p>

<p>Ma intanto eccole tutte occupate dei fatti
miei, mentre se ci fosse qui uno degli uomini
che sono presi sul serio, tutte loro signore si
studierebbero di mostrargli una grande noncuranza...,
salvo forse a ripagarlo....<span class="pagenum"><a name="Page_5" id="Page_5">[5]</a></span></p>

<p class="center">ELENA</p>

<p>Oh..., oh..., oh!</p>

<p class="center">FILIPPO</p>

<p>Parlo delle donne in genere. (<i>serve Elvira</i>)
Contessa.</p>

<p class="center">ELVIRA</p>

<p>Grazie.</p>

<p class="center">FILIPPO</p>

<p>Ebbene io mi contento del mio piccolo successo
palese... Non do ombra, mi lascio deridere,
ad un altro direbbero: <i>favorite di fare</i>... a me
si dice: <i>fate</i>. Ricevo ordini e li eseguisco, e
servo di zimbello per attirare i tordi. Quando
una signora vuole stimolare colla gelosia qualche
Narciso ricalcitrante, mi fa l'occhietto dolce
a me, quando vuole aver l'aria di fargli un sacrifizio
mi manda a spasso; e a questo mestiere,
mestiere, Marchesa, se non seggo a tavola, qualche
briciola da raccattare, c'è sempre. Io sono
il mendicante che raccatta le briciole.</p>

<p class="center">ELENA</p>

<p>Voi siete un vanitoso che vuol far credere ai
proprii successi.</p>

<p class="center">FILIPPO</p>

<p>Infatti mi è più caro mi si attribuisca a torto
l'amore di una donna, che possederlo davvero
in segreto.<span class="pagenum"><a name="Page_6" id="Page_6">[6]</a></span></p>

<p class="center">ELENA</p>

<p>Siete più sincero degli altri, dacchè lo dite.
Ecco tutto.</p>

<p class="center">FILIPPO</p>

<p>E aggiungerò che una certa società che giudica
della vostra a distanza....</p>

<p class="center">ELENA</p>

<p>Vi attribuisce su di noi tutti i trionfi immaginabili.</p>

<p class="center">FILIPPO</p>

<p>Io nego sempre.</p>

<p class="center">ELENA</p>

<p>S'intende, senza di ciò non lo crederebbero.
Ma ce lo meritiamo. Noi ci pavoneggiamo degli
uomini come di gioielli, è naturale ch'essi ci
rendano la pariglia. Non c'è uno, dico, non uno
degli uomini che abbiamo respinto, che creda
alla nostra virtù. Diranno che non ebbero le
circostanze a seconda, che siamo fatte di marmo,
senza cuore e senza immaginativa.</p>

<p class="center">FILIPPO</p>

<p>Quello che si dice di voi.</p>

<p class="center">ELENA</p>

<p>Quello che si dice di me. Che volete che
pensi dei fatti nostri, la gente che non ci conosce,
se gli amici ne fanno questo giudizio! &mdash; Noi
mettiamo ogni studio a dare il peggior
concetto possibile dei nostri costumi. Tolleriamo<span class="pagenum"><a name="Page_7" id="Page_7">[7]</a></span>
in casa dei discorsi che ci farebbero arrossire
a leggerli. Se in teatro si parlasse come parliamo
noi, come parlo io molte volte, tutti griderebbero
allo scandalo ed alla calunnia, io per la
prima. La suprema eleganza è una suprema spavalderia
di sicurezza. Riconduciamo a casa, la
notte, nella nostra carrozza, seduto al nostro
fianco, un uomo che passò la serata a dirci che
siamo belle. È vero che ce lo dicono così male!
L'uomo che ci era ignoto ieri, oggi lo chiamiamo
amico, gli scriviamo un biglietto domani. Ostentiamo
una dimestichezza universale, senza intimità,
senza poesia, e quindi senza pericoli. La
poesia poteva riuscire a turbarci il cuore, ora
messe al sicuro, amiamo di scherzare col fuoco.
In apparenza siamo cinicamente corrotte, lo siamo
timidamente in realtà. In fondo siamo scoraggite.
Parliamo d'amore ad ogni momento perchè
non ci crediamo più. L'amore è morto e seppellito.</p>

<p class="center">FILIPPO</p>

<p>Boum!!!</p>

<p class="center">ELENA</p>

<p>Si vede che frequentate certi amici...</p>

<p class="center">FILIPPO</p>

<p>E quali?</p>

<p class="center">ELENA</p>

<p>Sapete dove va la sera uscendo di casa nostra?
Va all'ufficio, alla direzione, so io come la
chiamano, di un giornale...<span class="pagenum"><a name="Page_8" id="Page_8">[8]</a></span></p>

<p class="center">FILIPPO</p>

<p>Ci sono stato ieri sera, la prima volta in vita
mia. Mi ci ha portato un amico per vedere da
vicino un uomo che sarà celebre un giorno, se
campa.</p>

<p class="center">MASINA</p>

<p>Chi?</p>

<p class="center">FILIPPO</p>

<p>Un uomo che parte domani per il Polo-Nord.
Pare che al Polo si debba trovare la soluzione di
certi problemi di fisica. Uno scienziato.</p>

<p class="center">GEMMA</p>

<p>Un vecchio?</p>

<p class="center">FILIPPO</p>

<p>No, giovane, più giovane di me, e un bel
giovane anche.</p>

<p class="center">GEMMA</p>

<p>Dev'esser bello, se siete andato apposta per
vederlo.</p>

<p class="center">FILIPPO</p>

<p>Mi rincresce di non potervelo presentare.</p>

<p class="center">ELENA</p>

<p>Oh guardate, sarà qui a momenti. Mio zio
Teodoro gli ha dato appuntamento in casa mia,
perchè gli deve consegnare una certa lettera di
raccomandazione, e non osa farlo salire sino al
Macao. Come vedete, a volerlo conoscere non ci
occorre la vostra protezione.<span class="pagenum"><a name="Page_9" id="Page_9">[9]</a></span></p>

<p class="center">FILIPPO</p>

<p>Sapete, Marchesa, perchè mi punzecchiate
tanto? Perchè quei signori, fra cui c'è il mio
amico Paolo, stanno di là a fumare invece di venir
qui a farvi la corte.</p>

<p class="center">ELENA</p>

<p>Giusto! tanto giusto che..., guardate, (<i>va alla
porta a destra e chiama</i>) Paolo!</p>

<p class="center">GEMMA (<i>a Filippo</i>)</p>

<p>È lei che lo chiama.</p>

<p class="center">FILIPPO</p>

<p>La Marchesa? lo può fare senza pericolo; è
invulnerabile.</p>

<p class="center">ELVIRA</p>

<p>Si capisce, la vedovanza le ha tolto la maggiore
causa di debolezza che abbia una donna.</p>

<p class="center">MASINA</p>

<p>Che è?</p>

<p class="center">FILIPPO</p>

<p>Il marito.</p>

<p class="center">ELENA (<i>dopo aver chiamato Paolo
è andata a scaldarsi<br /> i piedi al caminetto a sinistra</i>)</p>

<p>Badate che sento.</p>

<p class="center">FILIPPO</p>

<p>Ci ho gusto. Ho detto che siete invulnerabile.</p>

<p class="center">ELENA</p>

<p>È vero, e mi annoio.<span class="pagenum"><a name="Page_10" id="Page_10">[10]</a></span></p>

<hr class="minor" />

<h3 class="break">SCENA II.</h3>

<p class="center break"><span class="smcap">Paolo</span> e detti.</p>

<p>&nbsp;<br />&nbsp;</p>

<p class="center">PAOLO</p>

<p>Mi avete chiamato, Marchesa?</p>

<p class="center">ELENA</p>

<p>Sì, mi pare mezz'ora fa.</p>

<p class="center">PAOLO</p>

<p>D'Almèna raccontava una storia così lepida!</p>

<p class="center">ELENA</p>

<p>È finita?</p>

<p class="center">PAOLO</p>

<p>Sì.</p>

<p class="center">ELENA</p>

<p>Allora rimanete qui.</p>

<p class="center">PAOLO</p>

<p>Oh! ancora una sigaretta! Una sola. Ci avete
dato un pranzo tanto delizioso!</p>

<p class="center">ELENA</p>

<p>Grazie per il mio cuoco. Anzi guardate là, in
quello stipetto, c'è una scatola di sigari che
m'ha portato lo zio dall'Avana.</p>

<p class="center">PAOLO</p>

<p>Questa?<span class="pagenum"><a name="Page_11" id="Page_11">[11]</a></span></p>

<p class="center">ELENA</p>

<p>Sì, sono lunghi un palmo, durano tre quarti
d'ora.</p>

<p class="center">PAOLO</p>

<p>Ah troppo! (<i>depone la scatola</i>).</p>

<p class="center">ELENA</p>

<p>D'Almèna avrà bene un'altra storia da raccontare.</p>

<p class="center">PAOLO</p>

<p>Vi domando perdono, lasciatemi qui.</p>

<p class="center">ELENA</p>

<p>Mi fate la grazia di prendere quella scatola e
d'offrirne di là.</p>

<p class="center">PAOLO</p>

<p>Obbedisco. (<i>via colla scatola a destra</i>).</p>

<hr class="minor" />

<h3 class="break">SCENA III.</h3>

<p class="center break">Detti meno <span class="smcap">Paolo</span>.</p>

<p>&nbsp;<br />&nbsp;</p>

<p class="center">ELENA</p>

<p>Filippo, riconosco che siete il fiore della cavalleria.
Quello è un uomo che mi fa la corte.</p>

<p class="center">GEMMA</p>

<p>Almeno si dice.</p>

<p class="center">ELENA</p>

<p>È vero; a segno che mi hanno già fidanzata
con lui più volte.<span class="pagenum"><a name="Page_12" id="Page_12">[12]</a></span></p>

<p class="center">GEMMA</p>

<p>La voce è messa in giro da lui.</p>

<p class="center">ELENA</p>

<p>Non lo credo.</p>

<p class="center">ELVIRA</p>

<p>Il suo stesso contegno di or ora lo prova. Ha
mostrato una scortesia affatto.....</p>

<p class="center">FILIPPO</p>

<p>Maritale.</p>

<hr class="minor" />

<h3 class="break">SCENA IV.</h3>

<p class="center break">Detti, <span class="smcap">Paolo, Lorenzo, Enrico, D'Almèna,
Del Sannio, Rulfi</span> e <span class="smcap">Rubaconti</span>.</p>

<p>&nbsp;<br />&nbsp;</p>

<p class="center">D'ALMÈNA (<i>ad Elena</i>)</p>

<p>Siete proprio in collera?</p>

<p class="center">ELENA</p>

<p>Perchè in collera?</p>

<p class="center">D'ALMÈNA</p>

<p>Perchè siamo stati di là tanto tempo.</p>

<p class="center">ELENA</p>

<p>Oh!</p>

<p class="center">PAOLO (<i>mostrandole la scatola</i>)</p>

<p>Ma la scatola è intatta, non se n'è preso uno.<span class="pagenum"><a name="Page_13" id="Page_13">[13]</a></span></p>

<p class="center">ELENA</p>

<p>Questo è un tratto da cavaliere antico. Che discorso
devo fare io per ringraziarvi d'aver risparmiati
i miei sigari, e d'aver avuto pietà di noi?
Se sapeste come languiva la conversazione!
Un' altra volta ve ne preghiamo colle mani
giunte, non private più la nostra società del suo
più bell'ornamento.</p>

<p class="center">D'ALMÈNA</p>

<p>Il più bell'ornamento siete voi.</p>

<p class="center">ELENA</p>

<p>Ah! che madrigale! Pubblichiamolo subito.
Signori e signore: D'Almèna mi ha detto una
cosa gentile.</p>

<p class="center">D'ALMÈNA</p>

<p>È così facile, Marchesa!</p>

<p class="center">ELENA</p>

<p>E due. Fatemi la corte, D'Almèna, vi do perfino
licenza di spargere la voce che sono disposta
a sposarvi, come sembra abbia fatto il vostro amico
Paolo.</p>

<p class="center">PAOLO</p>

<p>Io?</p>

<p class="center">ELENA</p>

<p>Non è vero?</p>

<p class="center">PAOLO</p>

<p>Affatto! e non so chi abbia potuto dire...<span class="pagenum"><a name="Page_14" id="Page_14">[14]</a></span></p>

<p class="center">ELENA</p>

<p>Queste signore... or ora.</p>

<p class="center">ELVIRA</p>

<p>Ah! è un tradimento!</p>

<p class="center">PAOLO</p>

<p>Come?</p>

<p class="center">ELENA</p>

<p>Vedete? Non occorre far nomi. Sbrigatevela
con lei.</p>

<p class="center">PAOLO (<i>va a sedere vicino ad Elvira</i>)</p>

<p>Contessa, mi spiegherete! (<i>discorrono</i>).</p>

<p class="center">ELENA (<i>a D'Almèna</i>)</p>

<p>Dunque?</p>

<p class="center">D'ALMÈNA</p>

<p>Dunque?</p>

<p class="center">ELENA</p>

<p>Mi fate la corte?</p>

<p class="center">D'ALMÈNA</p>

<p>È bella e fatta.</p>

<p class="center">ELENA</p>

<p>Sareste disposto a commettere delle pazzie per
me?</p>

<p class="center">D'ALMÈNA</p>

<p>Qualunque cosa facessi sarebbe un atto ragionevole.
Una sola forse meriterebbe il nome di
pazzia.<span class="pagenum"><a name="Page_15" id="Page_15">[15]</a></span></p>

<p class="center">ELENA</p>

<p>Ed è?</p>

<p class="center">D'ALMÈNA</p>

<p>L'innamorarmi seriamente di voi.</p>

<p class="center">ELENA</p>

<p>Non sarebbe una pazzia, sarebbe un'assurdità.</p>

<p class="center">D'ALMÈNA</p>

<p>Se m'accompagnate in capo al mondo ci vado.</p>

<p class="center">ELENA</p>

<p>La pazzia la commetterei io. Bel merito!</p>

<p class="center">D'ALMÈNA</p>

<p>Che colpa ci ho, se per guadagnarmi le vostre
grazie non conosco nulla che mi costi fatica!</p>

<p class="center">ELENA</p>

<p>Che miseria! Ecco un uomo di spirito che non
sa immaginare un solo atto di sacrifizio per conquistare
l'amore d'una donna.</p>

<p class="center">D'ALMÈNA</p>

<p>Le donne non sanno più inspirare eroismi.</p>

<p class="center">ELENA</p>

<p>Oh! datemi un uomo meno infiacchito di tutti
voi e vedrete.</p>

<p class="center">FILIPPO</p>

<p>È giusto! le sole pazzie meritorie sono quelle
dei savi.<span class="pagenum"><a name="Page_16" id="Page_16">[16]</a></span></p>

<p class="center">D'ALMÈNA</p>

<p>E dato quell'uomo forte, vi proporreste di fargli
andare la testa in giro?</p>

<p class="center">ELENA</p>

<p>Come una trottola; non fosse che per vendicarmi.</p>

<p class="center">D'ALMÈNA</p>

<p>Di che?</p>

<p class="center">ELENA</p>

<p>Della vostra presunzione che vi rende perfino
scortesi.</p>

<hr class="minor" />

<h3 class="break">SCENA V.</h3>

<p class="center break"><span class="smcap">Anselmo</span> e detti.</p>

<p>&nbsp;<br />&nbsp;</p>

<p class="center">ANSELMO</p>

<p>La carrozza della Contessa di Francofonte,
la carrozza della Baronessa Roveri. (<i>via</i>).</p>

<p class="center">ELVIRA</p>

<p>Addio, Elena. (<i>si alza</i>).</p>

<p class="center">ELENA</p>

<p>Che fretta!</p>

<p class="center">ELVIRA</p>

<p>Alle nove vengono da me gli amici di mio
marito, se tardo se ne vanno. Gli uomini non
sanno più aspettare. Mi accompagnate, Rulfi?<span class="pagenum"><a name="Page_17" id="Page_17">[17]</a></span></p>

<p class="center">ELENA</p>

<p>Oh vedrai che non potrà. Gli uomini si fanno
pregare ora.</p>

<p class="center">RULFI</p>

<p>Infatti devo andare all'Apollo. Stassera fanno
il ballo prima dell'Opera.</p>

<p class="center">ELENA</p>

<p>Allora si capisce.</p>

<p class="center">ELVIRA</p>

<p>Voi D'Aspri?</p>

<p class="center">PAOLO</p>

<p>Ho appuntamento all'Apollo anch'io: anzi,
Contessa, dovreste metterci voi sino alla porta
del teatro. L'allungate di così poco.</p>

<p class="center">ELVIRA</p>

<p>Ma sì, figuratevi! Buona sera. (<i>saluta. Elena
accompagna Elvira fino all'uscio, chiacchere e risa,
via Elvira, Paolo e Rulfi</i>).</p>

<p class="center">RUBACONTI (<i>a Lorenzo</i>)</p>

<p>Vieni?</p>

<p class="center">LORENZO</p>

<p>Volevo proportelo, mi secco... io dopo pranzo...</p>

<p class="center">RUBACONTI</p>

<p>Hai bisogno d'aria come me.</p>

<p class="center">LORENZO</p>

<p>Aspetta, avverto mia moglie.<span class="pagenum"><a name="Page_18" id="Page_18">[18]</a></span></p>

<p class="center">RUBACONTI</p>

<p>Fai...</p>

<p class="center">LORENZO (<i>va presso Gemma e le dice</i>)</p>

<p>Io vado, sai?</p>

<p class="center">GEMMA</p>

<p>Benissimo.</p>

<p class="center">LORENZO (<i>torna a Rubaconti</i>)</p>

<p>Andiamo?</p>

<p class="center">RUBACONTI</p>

<p>Guarda, s'alza la Baronessa. (<i>Masina s'alza e
saluta i vicini</i>). Andiamocene nella confusione a
modo della Corte. (<i>si ecclissano senza esser veduti</i>).</p>

<p class="center">MASINA (<i>in piedi ad Elena</i>)</p>

<p>Vado anch'io.</p>

<p class="center">ELENA</p>

<p>Buona sera.</p>

<p class="center">MASINA</p>

<p>Ho un posto in carrozza. Chi viene dalle mie
parti?</p>

<p class="center">ENRICO</p>

<p>Io.</p>

<p class="center">MASINA</p>

<p>Bravo. Ah! mentre mi ricordo, Elena, quella
famosa ricamatrice non ha finito ancora?</p>

<p class="center">ELENA</p>

<p>La colpa è d'Enrico che doveva disegnare le
cifre.<span class="pagenum"><a name="Page_19" id="Page_19">[19]</a></span></p>

<p class="center">ENRICO</p>

<p>Oh, guarda!</p>

<p class="center">MASINA</p>

<p>Ve ne siete scordato?</p>

<p class="center">ENRICO</p>

<p>Del tutto. Ma le disegnerò stassera, mi faccio
un nodo al fazzoletto.</p>

<p class="center">ELENA</p>

<p>Senza di che.....</p>

<p class="center">MASINA</p>

<p>E me le porterete domani?</p>

<p class="center">ENRICO</p>

<p>Mi darete da pranzo?</p>

<p class="center">MASINA</p>

<p>Sarà un doppio favore che mi fate. (<i>a tutti</i>)
Addio. (<i>va ad Elena</i>) Rimani. (<i>via Masina, Enrico,
Lorenzo e Rubaconti</i>).<span class="pagenum"><a name="Page_20" id="Page_20">[20]</a></span></p>

<hr class="minor" />

<h3 class="break">SCENA VI.</h3>

<p class="center break"><span class="smcap">Elena, Gemma, Filippo, D'Almèna, Del Sannio</span>,
poi <span class="smcap">Teodoro</span>.</p>

<p>&nbsp;<br />&nbsp;</p>

<p class="center">ELENA</p>

<p>Eh! che galanteria! tutti così.</p>

<p class="center">D'ALMÈNA</p>

<p>E voi ve ne affliggete?</p>

<p class="center">ELENA</p>

<p>Vorrei poter far del male a qualcheduno.</p>

<p class="center">D'ALMÈNA</p>

<p>C'è Filippo per questo.</p>

<p class="center">ELENA</p>

<p>Non basta. (<i>entra Teodoro</i>) Oh, zio!</p>

<p class="center">TEODORO (<i>la bacia in fronte poi saluta Gemma</i>)</p>

<p>Contessa. Non è venuto ancora il mio protetto?</p>

<p class="center">ELENA</p>

<p>No.</p>

<p class="center">GEMMA</p>

<p>Ah! il viaggiatore! Come si chiama?</p>

<p class="center">TEODORO</p>

<p>Il dottor Sarni. Gli ho detto alle nove e
mezzo.<span class="pagenum"><a name="Page_21" id="Page_21">[21]</a></span></p>

<p class="center">ELENA</p>

<p>Sono le nove.</p>

<p class="center">TEODORO</p>

<p>Tu mi cederai un tuo salotto per riceverlo.</p>

<p class="center">GEMMA</p>

<p>E perchè non in questo?</p>

<p class="center">TEODORO</p>

<p>Non sarebbe caritatevole lasciargli indovinare
le delizie del soggiorno di Roma, nel momento
che sta per intraprendere un viaggio da cui è
miracolo se torna.</p>

<p class="center">ELENA</p>

<p>Ma se lo credi un viaggio così pericoloso, perchè
lo aiuti ad andarci?</p>

<p class="center">TEODORO</p>

<p>Io non sono il custode del genere umano, e
tanto meno dei signori professori, dottori, scrittori,
compositori, seccatori e compagnia bella:
ci pensino da sè, che la sanno lunga. La spedizione
è allestita dal governo Svedese che avea
promesso un posto al dottor Sarni. Ma i posti
sono pochi ed all'ultimo momento due ufficiali
Russi sollecitano l'imbarco: se l'ottengono, il
Sarni è scartato. La cosa sarà decisa fra otto
giorni e il dottore sapendo che io fui ministro
a Stoccolma e che sono amicissimo di quel Presidente
del Consiglio, venne da me per una commendatizia<span class="pagenum"><a name="Page_22" id="Page_22">[22]</a></span>
un po' calorosa presso quest'ultimo.
Ho promesso di scriverla e m'è venuto un fiore
d'eloquenza. Nel mio mestiere ho imparato che
bisogna sempre aver l'aria di dar molta importanza
agli uomini di studio. Quando sapremo
se esiste un mare chiuso piuttosto che un mare
libero e che ragione hanno i fenomeni elettrici,
non avremo rubato il bacino al barbiere e non
occorrerà allo Stato nè uno scrigno di più, nè
un carabiniere di meno. Ma gli uomini che
hanno il coraggio di affrontare un simile viaggio
è meglio che lo facciano. Rimanendo in patria,
sarebbero capaci di vagheggiare Dio sa che progressi
di civiltà e di metterci sossopra ogni cosa.</p>

<p class="center">ELENA</p>

<p>Oh, oh, lo credi da tanto?</p>

<p class="center">TEODORO</p>

<p>Avessi sentito con che fuoco perorava la sua
causa! Neanche per andare a nozze. Con che serietà
parlava del dovere che ha ogni uomo di
giovare agli uomini e di mettere la vita per lo
scoprimento di una verità. Non c'è che dire, è
un uomo forte.</p>

<p class="center">D'ALMÈNA</p>

<p>Oh! un uomo forte! sentite, Marchesa?</p>

<p class="center">ELENA</p>

<p>E con ciò?<span class="pagenum"><a name="Page_23" id="Page_23">[23]</a></span></p>

<p class="center">D'ALMÈNA</p>

<p>Un uomo forte. E il vostro proposito di poc'anzi
di far andare la testa in giro al primo che aveste
incontrato?</p>

<p class="center">ELENA</p>

<p>Parte.</p>

<p class="center">FILIPPO</p>

<p>Buon per voi che non siete esposta...</p>

<p class="center">ELENA</p>

<p>Ad uno scacco? Oh sì che sarebbe così difficile!</p>

<p class="center">GEMMA</p>

<p>Andiamo colle bravate! Ora ti vanteresti di
non lasciarlo partire?</p>

<p class="center">ELENA</p>

<p>Gran cosa! Che ne dite D'Almèna?</p>

<p class="center">D'ALMÈNA</p>

<p>Non dico nulla.</p>

<p class="center">ELENA</p>

<p>Non credete che se volessi?</p>

<p class="center">GEMMA</p>

<p>Ma non vuoi.</p>

<p class="center">ELENA (<i>a Teodoro</i>)</p>

<p>Quando parte il tuo dottore?</p>

<p class="center">TEODORO</p>

<p>Posdomani.<span class="pagenum"><a name="Page_24" id="Page_24">[24]</a></span></p>

<p class="center">ELENA</p>

<p>Presto. È ben deciso di partire?</p>

<p class="center">TEODORO</p>

<p>Irrevocabilmente.</p>

<p class="center">ELENA</p>

<p>Se riuscissi a trattenerlo, che ne direste, D'Almèna?</p>

<p class="center">D'ALMÈNA</p>

<p>Non sarebbe il modo d'ispirargli l'eroismo.</p>

<p class="center">ELENA</p>

<p>Ma vi mostrerei che si possono ottenere dei
sagrifizi. Va la scommessa?</p>

<p class="center">D'ALMÈNA</p>

<p>Scherziamo, eh?</p>

<p class="center">TEODORO</p>

<p>Io ci avrei un gusto matto.</p>

<p class="center">FILIPPO</p>

<p>E le vostre paure come agitatore?</p>

<p class="center">TEODORO</p>

<p>Oh! in quelle mani...!</p>

<p class="center">ELENA</p>

<p>Intendiamoci. È un uomo di mondo?</p>

<p class="center">TEODORO</p>

<p>Conosco dei duchi che lo sono meno di lui.<span class="pagenum"><a name="Page_25" id="Page_25">[25]</a></span></p>

<p class="center">ELENA</p>

<p>Quel viaggio non gli deve fruttar denaro?</p>

<p class="center">TEODORO</p>

<p>Glie ne costa.</p>

<p class="center">ELENA</p>

<p>Va la scommessa? Chi tiene?</p>

<p class="center">GEMMA</p>

<p>Io...</p>

<p class="center">ELENA</p>

<p>Tu? Tu sostieni che parte?</p>

<p class="center">GEMMA</p>

<p>Certo.</p>

<p class="center">D'ALMÈNA</p>

<p>La contessa è la sola persona qui che possa
senza scortesia dubitare della riuscita.</p>

<p class="center">ELENA</p>

<p>Oh, state pure dalla sua; non me n'ho per
male. Va la scommessa?</p>

<p class="center">FILIPPO</p>

<p>In che termini?</p>

<p class="center">ELENA</p>

<p>Io sostengo che quel signore che deve venir
qui ora, il Dottor... non rammento nemmeno il
nome, guardate.</p>

<p class="center">FILIPPO</p>

<p>Sarni.<span class="pagenum"><a name="Page_26" id="Page_26">[26]</a></span></p>

<p class="center">ELENA</p>

<p>Il dottor Sarni, non partirà per il suo viaggio
polare.</p>

<p class="center">FILIPPO</p>

<p>Io sto per la Marchesa.</p>

<p class="center">ELENA</p>

<p>No, no. Voglio esser sola. (<i>a Gemma</i>) Vada
fra noi due.</p>

<p class="center">GEMMA</p>

<p>Che va?</p>

<p class="center">ELENA</p>

<p>La statua in bronzo della Tuffolina che mi volevano
regalare il giorno della mia festa.</p>

<p class="center">D'ALMÈNA</p>

<p>Ah! per la vita d'un uomo!</p>

<p class="center">ELENA</p>

<p>Glie la salvo la vita.</p>

<p class="center">GEMMA</p>

<p>È detta.</p>

<p class="center">ELENA</p>

<p>Siate testimoni. (<i>le due si stringono la mano</i>).
Zio, dammi la lettera commendatizia. (<i>a Gemma</i>)
Ti do la mia parola d'onore che quella lettera...
(<i>a Teodoro</i>) Quando hai detto che intende partire?</p>

<p class="center">TEODORO</p>

<p>Posdomani mattina.<span class="pagenum"><a name="Page_27" id="Page_27">[27]</a></span></p>

<p class="center">ELENA</p>

<p>Ebbene che prima di domani sera il sig. Sarni
avrà quella lettera.</p>

<p class="center">GEMMA</p>

<p>Va bene.</p>

<p class="center">ELENA (<i>a Teodoro</i>)</p>

<p>Me la dài?</p>

<p class="center">TEODORO</p>

<p>Eccola. (<i>le consegna la lettera</i>).</p>

<p class="center">D'ALMÈNA</p>

<p>Oh, Marchese!</p>

<p class="center">TEODORO</p>

<p>Detesto gli uomini superiori.</p>

<p class="center">ELENA</p>

<p>E ora, zio, ti mando via.</p>

<p class="center">TEODORO</p>

<p>Ah!</p>

<p class="center">ELENA</p>

<p>Naturale, se ci sei tu non posso rimettere a domani
la consegna della lettera.</p>

<p class="center">TEODORO</p>

<p>Giusto.</p>

<p class="center">ELENA</p>

<p>Le nove e tre quarti.</p>

<p class="center">ANSELMO (<i>entrando</i>)</p>

<p>La carrozza della Contessa del Pallio.<span class="pagenum"><a name="Page_28" id="Page_28">[28]</a></span></p>

<p class="center">GEMMA</p>

<p>Posso rimanere?</p>

<p class="center">ELENA</p>

<p>Anzi vedrai che poche arti ci vogliono.</p>

<p class="center"><i>(ad Anselmo)</i></p>

<p>Anselmo, quando verrà un signore a cercare
di mio zio lo farete passare.</p>

<p class="center">ANSELMO</p>

<p>Sissignora. (<i>via</i>).</p>

<p class="center">TEODORO</p>

<p>Addio.</p>

<p class="center">ELENA</p>

<p>Ah! Sveglia Del Sannio e portalo con te. Non
voglio che il tuo eroe possa credere che la nostra
compagnia concilia il sonno. Almeno questo.</p>

<p class="center">TEODORO</p>

<p>Giusto. (<i>scuote Del Sannio</i>) Oh giovinotto!</p>

<p class="center">DEL SANNIO</p>

<p>Eh!</p>

<p class="center">TEODORO</p>

<p>Andiamo?</p>

<p class="center">DEL SANNIO</p>

<p>Subito. Chiudono? (<i>mezzo insonnito va a prendere
il cappello ed accenna ad avviarsi con Teodoro</i>).</p>

<p class="center">FILIPPO</p>

<p>Crede di essere al Club.<span class="pagenum"><a name="Page_29" id="Page_29">[29]</a></span></p>

<p class="center">ELENA</p>

<p>Ciò vendica i nostri saloni.</p>

<p class="center">TEODORO (<i>a Del Sannio</i>)</p>

<p>Non salutate?</p>

<p class="center">DEL SANNIO</p>

<p>Oh diavolo! Cara Marchesa.</p>

<p class="center">ELENA</p>

<p>Vi ringrazio della bella serata che ci avete
fatto passare.</p>

<p class="center">DEL SANNIO</p>

<p>Che dite?... Sono io che...</p>

<p class="center">TEODORO</p>

<p>Presto.</p>

<p class="center">DEL SANNIO</p>

<p>Vengo. Contessa! (<i>s'avvia, quando è vicino a
Teodoro gli dice</i>) Oh! Marchese, scusate, non vi
avevo conosciuto.</p>

<p class="center">TEODORO</p>

<p>La cimmeria nebbia, come dicono i classici.<span class="pagenum"><a name="Page_30" id="Page_30">[30]</a></span></p>

<hr class="minor" />

<h3 class="break">SCENA VII.</h3>

<p class="center break"><span class="smcap">Elena, Gemma, Filippo</span> e <span class="smcap">D'Almèna</span>.</p>

<p>&nbsp;<br />&nbsp;</p>

<p class="center">D'ALMÈNA (<i>traendo Elena in disparte</i>).</p>

<p>Marchesa, voi state per commettere una cattiva
azione.</p>

<p class="center">ELENA</p>

<p>Oh! oh!</p>

<p class="center">D'ALMÈNA</p>

<p>Una cattiva azione. Pensateci. Ammetto che
siate indispettita della poca galanteria degli uomini;
ma quello di cui macchinate la rovina...</p>

<p class="center">ELENA</p>

<p>La rovina?</p>

<p class="center">D'ALMÈNA</p>

<p>Certo; quello non appartiene al nostro mondo,
non vi ha offeso in nulla. È un uomo utile, probabilmente
ingenuo e quindi disarmato contro
di voi. Vi conosco, ora siete in puntiglio, ma tornata
in voi sareste la prima a giudicare severamente
la vostra condotta. La parte di Dalila
è ingenerosa.</p>

<p class="center">ELENA</p>

<p>Se è un Sansone non cadrà.<span class="pagenum"><a name="Page_31" id="Page_31">[31]</a></span></p>

<p class="center">D'ALMÈNA</p>

<p>Sansone è caduto.</p>

<p class="center">ELENA</p>

<p>Io non lo disarmo nel sonno. Se è veramente
forte non si lascierà smuovere, e lo smacco sarà
mio. Sapete bene che non mi getterò fra le sue
braccia. Se cede, vorrà dire che non era stoffa
d'eroe, e mi vendicherà della prosopopea di tutti
gli altri. E poi m'annoio, e questo mi diverte. &mdash; E
poi è deciso.</p>

<p class="center">D'ALMÈNA</p>

<p>Quanto più sarà forte, tanto più facilmente
cadrà nella pania.</p>

<p class="center">ELENA</p>

<p>Come temete per il decoro del vostro sesso!</p>

<p class="center">D'ALMÈNA</p>

<p>Oh! pigliatevela con me....</p>

<p class="center">ELENA</p>

<p>Che non ve ne importa.</p>

<p class="center">D'ALMÈNA</p>

<p>Non conosco il signor Sarni, ma...</p>

<p class="center">ELENA</p>

<p>Minacciate di metterlo in avviso? La buona
fede mascolina! Perchè vi ho invitato a casa
mia!<span class="pagenum"><a name="Page_32" id="Page_32">[32]</a></span></p>

<p class="center">D'ALMÈNA</p>

<p>Non lo metterò in avviso, non per timore di
essere sleale, ma perchè sarebbe inutile. Solo se
persistete nel proposito, avrò il dolore di non esser
più de' vostri amici.</p>

<p class="center">ELENA</p>

<p>Capite bene che se cedessi ora, avrei l'aria di
farvi la corte.</p>

<p class="center">D'ALMÈNA</p>

<p>Buona sera, Marchesa.</p>

<p class="center">(<i>Elena s'inchina col capo</i>).</p>

<p class="center">D'ALMÈNA (<i>a Gemma</i>)</p>

<p>Contessa! (<i>salutando</i>).</p>

<p class="center">FILIPPO</p>

<p>Vai via? Non assisti al Torneo?</p>

<p class="center">D'ALMÈNA</p>

<p>No.</p>

<p class="center">GEMMA</p>

<p>Per dar la palma al vincitore.</p>

<p class="center">D'ALMÈNA</p>

<p>Saranno vinti tutti e due. (<i>via</i>).<span class="pagenum"><a name="Page_33" id="Page_33">[33]</a></span></p>

<hr class="minor" />

<h3 class="break">SCENA VIII.</h3>

<p class="center break"><span class="smcap">Elena, Gemma, Filippo.</span></p>

<p>&nbsp;<br />&nbsp;</p>

<p class="center">ELENA (<i>è rimasta ritta, immobile, pensosa.
Uscito Almèna si scuote</i>).</p>

<p>Non potete credere che allegria mi mette indosso
questa partita. (<i>Silenzio. Elena passeggia la
scena, va da un mobile all'altro, apre un libro e poi lo
chiude; siede al pianoforte. Filippo sbadiglia coprendosi
la bocca colla mano. Gemma lo guarda</i>).</p>

<p class="center">FILIPPO</p>

<p>Scusate, è l'allegria della Marchesa che è comunicativa.
Le dieci. (<i>suono di campanello</i>) Eccolo
qui, è puntuale.</p>

<p class="center">GEMMA</p>

<p>Elena, lasciamo correre?</p>

<p class="center">ELENA (<i>la guarda &mdash; pausa</i>)</p>

<p>Vedremo.<span class="pagenum"><a name="Page_34" id="Page_34">[34]</a></span></p>

<hr class="minor" />

<h3 class="break">SCENA IX.</h3>

<p class="center break"><span class="smcap">Anselmo, Andrea</span> e detti.</p>

<p>&nbsp;<br />&nbsp;</p>

<p class="center">ANSELMO</p>

<p>Il sig. Sarni.</p>

<p class="center">(<i>Andrea entra e s'inchina</i>)</p>

<p class="center">ELENA</p>

<p>Mio zio mi ha annunziato la sua visita e stavo
aspettandola. Mio zio le avrà detto che le dava
appuntamento in casa mia.</p>

<p class="center">ANDREA</p>

<p>Sì, signora Marchesa.</p>

<p class="center">ELENA</p>

<p>La Contessa del Pallio si è trattenuta apposta
per fare la sua conoscenza. (<i>inchini</i>). Il mio amico
il Barone Landucci.</p>

<p class="center">FILIPPO</p>

<p>Ebbi già l'onore di conoscere il signor Sarni
ieri sera...</p>

<p class="center">ANDREA</p>

<p>Alla Direzione del <i>Faro</i>.</p>

<p class="center">FILIPPO</p>

<p>Appunto.<span class="pagenum"><a name="Page_35" id="Page_35">[35]</a></span></p>

<p class="center">ELENA (<i>fa cenno ad Andrea di sedere</i>)</p>

<p>Inutile dirle che si parlava di lei.</p>

<p class="center">FILIPPO</p>

<p>Ammirando.</p>

<p class="center">ANDREA</p>

<p>È un'ammirazione presto guadagnata, se basta
partire per ottenerla.</p>

<p class="center">GEMMA</p>

<p>Si ammira un volontario che parte per la guerra.</p>

<p class="center">ANDREA</p>

<p>Ma non un botanico che parte per erborizzare,
nè un artista per veder paesi. Al giorno d'oggi
i piccoli fatti sono troppo facilmente divulgati,
e finiscono per acquistare importanza dal numero
delle persone che li conosce.</p>

<p class="center">GEMMA</p>

<p>Quando tutti sono d'accordo in un sentimento...</p>

<p class="center">ANDREA</p>

<p>È segno che c'è una specie di pigrizia universale,
che fa senza esame accettare per buono il
giudizio corrente.</p>

<p class="center">GEMMA</p>

<p>Ammetterà che pochi tenterebbero l'impresa
che lei sta per tentare.<span class="pagenum"><a name="Page_36" id="Page_36">[36]</a></span></p>

<p class="center">ANDREA</p>

<p>Le assicuro che non faccio sfoggio di modestia,
ma questa larva di celebrità improvvisata
e ad ogni modo anticipata mi può dare delle
gran noie. Ieri sera un amico mi portò all'ufficio
di un giornale dove andai volentieri per
vedere un po' di gente prima di lasciare il mio
paese: ma invece di trovarmici spettatore, mi accorsi
di esserci come una specie di bestia rara
che molte persone convenute apposta volevano
veder da vicino. Quei signori possono credere
che io ci fossi andato per darmi in spettacolo,
e se la spedizione fallirà o se non riescirò a
trarne quel profitto che mi propongo, eccomi
fatto ridicolo o almeno convinto di molta presunzione.</p>

<p class="center">FILIPPO</p>

<p>Il solo fatto di affrontare i rischi di un viaggio...</p>

<p class="center">ANDREA</p>

<p>Non esageriamo. Ne sono già tornati dai mari
polari.</p>

<p class="center">FILIPPO</p>

<p>Finirò per aver più merito io, che me ne sto
qui a far la corte a queste signore.</p>

<p class="center">ANDREA</p>

<p>Dicono infatti che sia una navigazione assai
più difficile.<span class="pagenum"><a name="Page_37" id="Page_37">[37]</a></span></p>

<p class="center">ELENA (<i>levando la testa e guardandolo fiso</i>)</p>

<p>È pericolosa?</p>

<p class="center">ANDREA</p>

<p>Sono tentato di crederlo, Marchesa.</p>

<p class="center">ELENA</p>

<p>Per esperienza?</p>

<p class="center">ANDREA</p>

<p>Un'esperienza di cinque minuti.</p>

<p class="center">ELENA</p>

<p>Oh! Come farà a smaltire di simili galanterie
laggiù nella solitudine?</p>

<p class="center">ANDREA</p>

<p>Farò economia.</p>

<p class="center">GEMMA</p>

<p>È già tanto ricco!</p>

<p class="center">FILIPPO</p>

<p>L'avevo detto? A sentir discorrere di un uomo
che va ai mari polari, lo si immagina selvatico
come un orso bianco.</p>

<p class="center">ANDREA</p>

<p>Al contrario, adoro la società!</p>

<p class="center">GEMMA</p>

<p>E perchè l'abbandona?</p>

<p class="center">ELENA</p>

<p>Oh, Gemma! Non indaghiamo i segreti d'un
uomo di quell'età.<span class="pagenum"><a name="Page_38" id="Page_38">[38]</a></span></p>

<p class="center">ANDREA</p>

<p>No, no, non ho segreti da nascondere e non
sono più romantico che selvatico. Non ho nè
dolori da vincere, nè disinganni da consolare.
Faccio la mia strada e cerco che non sia la strada
maestra dove passano tutti. Come vede, mi confesso
ambizioso; ma per emergere dalla folla bisogna
essere più alto degli altri, mentre anche
un uomo di media statura, se cammina solo, lo
si vede da lontano.</p>

<p class="center">ELENA (<i>carezzevole a Filippo</i>)</p>

<p>Filippo, passatemi quello sgabello.</p>

<p class="center">FILIPPO</p>

<p>Subito. (<i>le porta lo sgabello e glielo mette sotto
i piedi</i>).</p>

<p class="center">ELENA (<i>c. s.</i>)</p>

<p>E abbassate un po' il paralume, la lampada
mi fa male agli occhi.</p>

<p class="center">FILIPPO</p>

<p>Ecco. (<i>eseguisce</i>).</p>

<p class="center">ELENA (<i>gli porge la mano e con tono<br /> di molto sentimento dice:</i>)</p>

<p>Grazie, mio buon amico.</p>

<p class="center">FILIPPO (<i>sorpreso</i>)</p>

<p>Oh! (<i>bacia la mano</i>).<span class="pagenum"><a name="Page_39" id="Page_39">[39]</a></span></p>

<p class="center">ELENA (<i>c. s.</i>)</p>

<p>Voi, poveretto, solo non ci andreste, eh?</p>

<p class="center">ANDREA</p>

<p>È così bene accompagnato!</p>

<p class="center">ELENA (<i>piano a Filippo</i>)</p>

<p>Fa una grande ostentazione di semplicità.</p>

<p class="center">FILIPPO</p>

<p>Vi dispiace?</p>

<p class="center">ELENA (<i>c. s.</i>)</p>

<p>Siete meglio voi, cento mila volte.</p>

<p class="center">FILIPPO (<i>sempre più stupito</i>)</p>

<p>Oh!</p>

<p class="center">ELENA (<i>c. s.</i>)</p>

<p>Quasi quasi gli do la sua lettera. Eccola.</p>

<p class="center">FILIPPO (<i>c. s.</i>)</p>

<p>Che viltà!</p>

<p class="center">ELENA (<i>c. s.</i>)</p>

<p>Mi è antipatico. Basta, vedremo. Andate di là.</p>

<p class="center"><i>(Filippo torna dall'altra).</i></p>

<p class="center">ANDREA (<i>seguitando un discorso con Gemma</i>)</p>

<p>Sissignora, ci sono andato un'altra volta; ma
dopo di essere stati sei giorni bloccati dai ghiacci
dovemmo riparare in Norvegia.<span class="pagenum"><a name="Page_40" id="Page_40">[40]</a></span></p>

<p class="blockquot">
(<i>Elena mentre Andrea parla, tiene la lettera in
mano col braccio penzoloni lungo il fianco esterno
del seggiolone, più volte sorridendo a mezze labbra
fa cenno di mostrare la lettera. Filippo la guarda
e le fa dei segni col capo e colla bocca. Concerto.
Tutti e due sorridono &mdash; Andrea ha notato il giuoco
e ne è un po' sconcertato</i>).</p>

<p class="center">GEMMA</p>

<p>Chi sa quei sei giorni che apprensione!</p>

<p class="center">ANDREA</p>

<p>Passarono in un attimo, nei preparativi dell'invernata
e fummo liberi prima d'avvertire che.....
<i>(a Filippo che fa cenni ad Elena)</i> Dica.</p>

<p class="center">FILIPPO</p>

<p>Io?</p>

<p class="center">ELENA</p>

<p>Scusi un po', sig. Sarni, la colpa è mia. Interrogava
a cenni il mio amico Filippo, per sapere
se devo mandare al suo recapito una certa
lettera ch'egli conosce. Giusto, lei farà l'oracolo.</p>

<p class="center">ANDREA</p>

<p>Io?</p>

<p class="center">ELENA</p>

<p>Sì. Lei ignora di che si tratta, quindi il suo
verdetto avrà tutta la cecità che si richiede ad
un verdetto della sorte. Vuole rispondere?<span class="pagenum"><a name="Page_41" id="Page_41">[41]</a></span></p>

<p class="center">ANDREA</p>

<p>Ma si può conoscere almeno a chi è diretta
la lettera?</p>

<p class="center">ELENA</p>

<p>Ah no! (<i>guarda Filippo ridendo</i>) Il nome del
destinatario le direbbe ogni cosa.</p>

<p class="center">ANDREA (<i>fra sè</i>)</p>

<p>È lui! Che parte mi fa fare? (<i>forte</i>) È una
lettera importante?</p>

<p class="center">ELENA (<i>ridendo</i>)</p>

<p>Se andasse al suo recapito, sarebbe tenuta per
tale.</p>

<p class="center">ANDREA</p>

<p>Ebbene. (<i>fra sè</i>) Vediamo. (<i>forte</i>) Io non la
manderei.</p>

<p class="center">ELENA</p>

<p>Davvero?</p>

<p class="center">ANDREA (<i>ridendo</i>)</p>

<p>L'oracolo ha parlato.</p>

<p class="center">ELENA</p>

<p>E sia. (<i>mette la lettera nel cassetto del tavolino</i>).</p>

<p class="center">ANDREA</p>

<p>Però trovo strana questa irresolutezza in una
Signora. Le donne pel solito deliberano prontamente.</p>

<p class="center">ELENA</p>

<p>Ha in così buon concetto le donne?<span class="pagenum"><a name="Page_42" id="Page_42">[42]</a></span></p>

<p class="center">ANDREA</p>

<p>Buono, non saprei. Gli uomini sono più irresoluti
prima di deliberare, ma più fermi e perseveranti
dopo.</p>

<p class="center">ELENA</p>

<p>Sicchè lei quando ha deciso di fare una cosa...</p>

<p class="center">ANDREA</p>

<p>La faccio.</p>

<p class="center">ELENA</p>

<p>Per esempio, il suo viaggio non c'è nulla che
potrebbe smoverla dal farlo?</p>

<p class="center">ANDREA</p>

<p>Oh... certo.</p>

<p class="center">ELENA</p>

<p>Proprio nulla?</p>

<p class="center">ANDREA</p>

<p>Oh Dio, potrei ammalare.....</p>

<p class="center">ELENA</p>

<p>No... No.</p>

<p class="center">ANDREA</p>

<p>Ebbene, fuori di questo non vedo quale altro
impedimento mi potrebbe trattenere...</p>

<p class="center">ELENA</p>

<p>Non vede? Mi rallegro con lei.</p>

<p class="center">ANDREA (<i>fra sè</i>)</p>

<p>Che strana donna!<span class="pagenum"><a name="Page_43" id="Page_43">[43]</a></span></p>

<p class="center">ELENA</p>

<p>A proposito del suo viaggio, guardi che quasi
me ne scordavo. Mio zio le doveva portare stassera
una commendatizia.</p>

<p class="center">ANDREA</p>

<p>Ecco, senza di quella, per esempio, temo che
il mio viaggio sarebbe in grande pericolo.</p>

<p class="center">ELENA</p>

<p>Ah! ma quella c'è. Mio zio non venne stassera
perchè è un poco indisposto. Mi manderà
la lettera domattina. Se vuole passare a prenderla
in casa mia, o se mi lascia detto dove gliela
posso mandare.</p>

<p class="center">ANDREA</p>

<p>Oh! verrò io.</p>

<p class="center">ELENA</p>

<p>Così avrò il piacere di rivederla.</p>

<p class="center">ANDREA</p>

<p>A che ora?</p>

<p class="center">ELENA</p>

<p>Verso le undici, le va?</p>

<p class="center">ANDREA</p>

<p>Benissimo. Anche più tardi, se crede.</p>

<p class="center">ELENA</p>

<p>No, io mi alzo per tempo. È inteso?<span class="pagenum"><a name="Page_44" id="Page_44">[44]</a></span></p>

<p class="center">ANDREA (<i>levandosi</i>)</p>

<p>La ringrazio.</p>

<p class="center">ELENA</p>

<p>Non ho detto per congedarla. Non è tardi. &mdash; Siamo
in pochi. &mdash; La Contessa è la mia migliore
amica, Filippo è di casa; segga là, e si
lasci andar a discorrere. Qui non si creano celebrità.
Ci parli delle sue speranze, dei suoi propositi,
ci descriva quegli spettacoli terribili ed
immaginosi. Vuole?</p>

<p class="center">ANDREA</p>

<p>Ma.....</p>

<p class="center">GEMMA</p>

<p>Sì, sì.</p>

<p class="center">ELENA</p>

<p>Filippo, diteglielo anche voi.</p>

<p class="center">FILIPPO</p>

<p>Che potrebbe mai la mia povera parola?</p>

<p class="center">ANDREA</p>

<p>Oh, molto! La Marchesa mostra di fare un
tale conto di lei!</p>

<p class="center">ELENA</p>

<p>Una serata passata in questo modo fa fare dei
gran passi all'amicizia. Sarà un pegno che ci lascia
di non scordarci al ritorno. E noi lo rammenteremo
molte volte. Quando lei sarà laggiù, nella<span class="pagenum"><a name="Page_45" id="Page_45">[45]</a></span>
gran notte polare, potrà pensare: in questo momento
nel mio paese in un salotto intimo
dove il caso m'ha fatto entrare, c'è della gente
che dice: Dov'è? Che fa? Quando tornerà? Che
commenta i miei discorsi e fa voti perchè si
avverino le mie speranze. Perchè parleremo spesso
di lei. (<i>a Filippo molto carezzevole</i>) Non è vero,
Filippo?</p>

<p class="center">FILIPPO (<i>fra sè</i>)</p>

<p>Come mi carezza!</p>

<p class="center">ANDREA (<i>seccato dalle tenerezze tra Elena<br /> e Filippo</i>)</p>

<p>La proposta è seducente ed il quadro bellissimo,
ma il tempo stringe e ho molto da fare.
Pregherò il sig. Barone di voler prendere le mie
difese, nel caso che la fretta mi facesse passare
per scortese. Sono sicuro di affidarmi ad un buon
avvocato.</p>

<p class="center">ELENA (<i>fra sè</i>)</p>

<p>Ci morde.</p>

<p class="center">ANDREA</p>

<p>Marchesa!</p>

<p class="center">ELENA</p>

<p>A domani alle undici.</p>

<p class="center">ANDREA</p>

<p>Grazie. Contessa...<span class="pagenum"><a name="Page_46" id="Page_46">[46]</a></span></p>

<p class="center">GEMMA</p>

<p>Buon viaggio.</p>

<p class="center">ANDREA (<i>a Filippo</i>)</p>

<p>Mi raccomando a lei. (<i>via</i>).</p>

<hr class="minor" />

<h3 class="break">SCENA X.</h3>

<p class="center break">Detti meno <span class="smcap">Andrea</span>.</p>

<p>&nbsp;<br />&nbsp;</p>

<p class="center">GEMMA</p>

<p>Filippo, andatemi a prendere il mantello.</p>

<p class="center">FILIPPO</p>

<p>Subito! (<i>via</i>).</p>

<p class="center">GEMMA (<i>ad Elena</i>)</p>

<p>Persisti nella scommessa?</p>

<p class="center">ELENA</p>

<p>Certo.</p>

<p class="center">GEMMA</p>

<p>Uhm! Perderai.</p>

<p class="center">ELENA</p>

<p>Credi?</p>

<p class="center">GEMMA</p>

<p>Se n'è andato.</p>

<p class="center">ELENA</p>

<p>Appunto. È quello che volevo.<span class="pagenum"><a name="Page_47" id="Page_47">[47]</a></span></p>

<p class="center">FILIPPO</p>

<p>Eccomi qua. (<i>aiuta Gemma a vestire il mantello</i>).
Vi accompagno.</p>

<p class="center">GEMMA</p>

<p>Miracolo!</p>

<p class="center">FILIPPO</p>

<p>La Marchesa è stata troppo buona con me in
presenza dei terzi. Se rimango solo, se ne vendica,
mi batte.</p>

<p class="center">GEMMA (<i>ad Elena</i>)</p>

<p>Buona fortuna.</p>

<p class="center">ELENA</p>

<p>Addio. Ah! Filippo, domattina vi aspetto
alle undici e un quarto preciso.</p>

<p class="center">FILIPPO</p>

<p>Ci siamo. Orologio alla mano.</p>

<p class="center">GEMMA (<i>nell'uscio a Filippo</i>)</p>

<p>Venite?</p>

<p class="center">ELENA</p>

<p>Pranzerete poi con me.</p>

<p class="center">FILIPPO</p>

<p>Le briciole, cara Marchesa. (<i>via con Gemma</i>).</p>

<p class="center break"><i>Cala la tela.</i></p>

<p class="center break">FINE DELL'ATTO PRIMO.</p>

<hr />

<p><span class="pagenum"><a name="Page_49" id="Page_49">[49]</a></span></p>

<h2><a name="ATTO_SECONDO" id="ATTO_SECONDO"></a>ATTO SECONDO</h2>

<p class="blockquot">In casa della Marchesa. Salotto piccolo, elegantissimo. In
fondo una specie di gabinetto colle pareti a cristalli interi
che si capisce sporgere nel giardino. In quello nel
mezzo una tavola rotonda coperta di tela cerata e sedie
in bambou. Il gabinetto ha un ingresso a sè a sinistra,
sull'imboccatura, cosicchè le persone di servizio vi accedono
senza entrare nel salotto. Il salotto molto ingombro
di mobili. La porta comune è a sinistra, a destra non c'è
porta nè finestra, la luce viene dal gabinetto. Vicino al
sofà un tavolino a due piani foderato in peluche con fiocchi
e peneri. Nel piano disotto libri, sul piano superiore un
atlante aperto. Dal lato opposto della scena, cioè a destra,
uno scrittoio discosto dal camino. Sullo scrittoio un piccolo
cavalletto regge una fotografia. Sul camino un'altra
fotografia. Fiori dappertutto.</p>

<hr class="minor" />

<h3 class="break">SCENA I.</h3>

<p class="center break"><span class="smcap">Anselmo</span> introducendo <i>Andrea</i>.</p>

<p>&nbsp;<br />&nbsp;</p>

<p>La signora Marchesa ha lasciato detto che se
veniva il signore lo si pregasse di aspettare, che
alle undici sarebbe tornata. Non può tardare più
di due tre minuti.</p>

<p class="center">ANDREA</p>

<p>Va benissimo. (<i>Anselmo parte</i>).<span class="pagenum"><a name="Page_50" id="Page_50">[50]</a></span></p>

<p>È mattiniera. La facevo appena levata. Questa
è la sala dove eravamo ieri? No &mdash; Bello! com'è
pieno di fiori! Che profumo! Per un anno, addio
primavera. Quanto la pagherei fra tre mesi una
fogliolina fresca di rosa! Sicuro che è facile la
vita qui dentro (<i>siede</i>). Per stare in ozio. Che
vita strana, artificiale. E che donna strana.
Nemmeno il pudore di nascondere in faccia ad
un estraneo la sua intimità col Barone; perchè
è chiaro; quei due..... fanno il paio. Ma se lo
tenga il suo Barone. E io avrei dovuto dare accademia
di quadri polari per fornire poi argomento
ai loro discorsi quando sono a corto di
galanterie. Fossi grullo! (<i>s'alza</i>). Questi seggioloni
sono il vero emblema della società che li
adopera. Hanno una mollezza che agguanta.
Quando ci si è seduti bisogna fare uno sforzo per
levarsene. Ah! le buone sedie dure che fanno
lavorare. Non vedo l'ora di esser partito. Tutti
questi giorni che mi vanno in visite e provviste
mi stancano. È una settimana che non ho aperto
un libro (<i>prende la fotografia che è sullo scrittoio</i>).
Il ritratto del Barone. L'avrei giurato; e proprio
lì sullo scrittoio per vederselo davanti ad
ogni momento. Miracolo che non l'avesse di là
nel salone. Là ci terrà gli <i>Album</i> con tutti gli
altri: questo è il santuario degli eletti. Non è
antipatico! Ha un'aria volgare, e mi fa maraviglia
che lei così fina... Rimettiamolo bene a<span class="pagenum"><a name="Page_51" id="Page_51">[51]</a></span>
suo posto, che non se lo trovi mancare. Così &mdash; (<i>vede
l'altra fotografia sul camino</i>). Un altro! Dello
stesso alla stessa. È un'esposizione! Scommettere
che ci trovo il terzo là su quel tavolino?
(<i>va al tavolino</i>) No, un atlante. Il viaggio della
<i>Vega</i>. Oh, oh! E i fogli sono tagliati, e il libro
ha l'aria d'esser stato letto... Ci sono dei segni
in margine e delle note... Vediamo; ah! dove
descrive l'invernata nel paese dei Ciuschi... la
nota dice: <i>Ecco degli uomini!</i> Lo credo bene,
meglio che i suoi fantocci da cotillon! (<i>sente
la voce d'Elena nella sala vicina</i>) Eccola!</p>

<hr class="minor" />

<h3 class="break">SCENA II.</h3>

<p class="center break"><span class="smcap">Elena</span> e detto.</p>

<p>&nbsp;<br />&nbsp;</p>

<p class="center">ELENA (<i>con cappello e mantello</i>)</p>

<p>Perdoni, sig. Sarni. È un pezzo che aspetta?
Ho l'abitudine di fare ogni mattina una passeggiata
a piedi. Son venuta di corsa. Si vede, eh?
(<i>suona il campanello</i>).</p>

<p class="center">ANDREA</p>

<p>Quello che si vede le sta così bene...</p>

<p class="center">ELENA</p>

<p>Pensavo che il suo tempo è prezioso; chissà
quante cose le restano a fare.<span class="pagenum"><a name="Page_52" id="Page_52">[52]</a></span></p>

<p class="center">ANDREA</p>

<p>No... proprio nulla, non ho che da aspettare
l'ora della partenza.</p>

<p class="center">ELENA</p>

<p>Che è domani?</p>

<p class="center">ANDREA</p>

<p>Sì, domattina.</p>

<p class="center">ELENA (<i>Si è già levato il cappello, levandosi il mantello<br />
questo s'impiglia in un uncinetto dell'abito</i>)</p>

<p>Scusi, guardi un po' lei.</p>

<p class="center">ANDREA</p>

<p>Ecco fatto.</p>

<p class="center">ELENA</p>

<p>Era così fosca l'aria stamattina.</p>

<p class="center"><i>(Anselmo entra).</i></p>

<p>Dite a Giulia che venga a prendere il mio
cappello e il mio mantello.</p>

<p class="center">ANSELMO</p>

<p>Sissignora.</p>

<p class="center">ELENA</p>

<p>Aspettate. Lo zio deve aver mandato una lettera.</p>

<p class="center">ANSELMO</p>

<p>Non credo.<span class="pagenum"><a name="Page_53" id="Page_53">[53]</a></span></p>

<p class="center">ELENA</p>

<p>Non è possibile! Siete certo che non è venuto
nessuno da parte dello zio?</p>

<p class="center">ANSELMO</p>

<p>Almeno io non ho visto nessuno.</p>

<p class="center">ELENA</p>

<p>Informatevene, e fatemelo dire da Giulia. Se
veramente non hanno portato nulla, avvertite
Ambrogio che sia pronto a salir subito al Macao.
(<i>verso Andrea</i>) Scrivo un biglietto allo zio per
sollecitarlo.</p>

<p class="center">ANDREA</p>

<p>Mi rincresce...</p>

<p class="center">ELENA</p>

<p>Che! Mi fa maraviglia, perchè lo zio è puntualissimo.
La lettera non può tardare.</p>

<p class="center">ANDREA</p>

<p>Vorrei che tardasse un'ora almeno.</p>

<p class="center">ELENA</p>

<p>Non mi piace sentirle dire delle frasi così compite.
Mi ha già fatto senso ieri sera. La galanteria
è la qualità degli uomini che non ne posseggono
altre. Ora hanno perduto anche quella.
Gli uomini come lei non hanno bisogno di esser
galanti.</p>

<p class="center">ANDREA</p>

<p>Vuol dire che non so pigliarmela con garbo.<span class="pagenum"><a name="Page_54" id="Page_54">[54]</a></span></p>

<p class="center">ELENA</p>

<p>No, ho anzi notato che gli uomini gravi, gli
uomini di studio e di valore le poche volte che
sono condannati a discorrere con una signora,
usano i più torniti fioretti. Ebbene lo trovo umiliante.
Mi pare di vederci trapelare la profonda
convinzione della nostra frivolità.</p>

<p class="center">ANDREA</p>

<p>No.</p>

<p class="center">ELENA</p>

<p>Altro. (<i>Giulia entra e raccoglie il cappello ed il
mantello poi s'avvicina ad Elena</i>).</p>

<p>Ebbene?</p>

<p class="center">GIULIA</p>

<p>Dice Anselmo che veramente non è venuto
nessuno, nè hanno mandato nulla.</p>

<p class="center">ELENA</p>

<p>Anselmo avrà avvertito Ambrogio?</p>

<p class="center">GIULIA</p>

<p>È già pronto.</p>

<p class="center">ELENA</p>

<p>Che aspetti. (<i>via Giulia</i>) Non so capire... scrivo
subito allo zio. (<i>allo scrittoio</i>).</p>

<p class="center">ANDREA</p>

<p>Senza che lei s'incomodi, posso passar io dal
Marchese.<span class="pagenum"><a name="Page_55" id="Page_55">[55]</a></span></p>

<p class="center">ELENA</p>

<p>È così lontano!</p>

<p class="center">ANDREA</p>

<p>Mi servirà di passeggio; dovrò stare tanto
tempo fermo a bordo.</p>

<p class="center">ELENA (<i>piccata</i>)</p>

<p>Padrone!</p>

<p class="center">ANDREA</p>

<p>Dicevo per risparmiarle la seccatura di scrivere.</p>

<p class="center">ELENA</p>

<p>Ecco, se ci va subito subito lo trova in casa,
altrimenti no. Buon viaggio.</p>

<p class="center">ANDREA</p>

<p>È meglio che scriva lei il biglietto.</p>

<p class="center">ELENA</p>

<p>Meno male. (<i>prendendo la scatola della carta
da lettere, fa cadere in terra il piccolo cavalletto col
ritratto di Filippo</i>).</p>

<p class="center">ANDREA (<i>che è seduto dall'altra parte della scena,<br />
si alza e raccoglie la fotografia</i>)</p>

<p>Oh! povero Barone.</p>

<p class="center">ELENA</p>

<p>Come ha fatto di laggiù a riconoscere quel
ritratto?</p>

<p class="center">ANDREA</p>

<p>L'avevo già visto prima che lei arrivasse.<span class="pagenum"><a name="Page_56" id="Page_56">[56]</a></span></p>

<p class="center">ELENA</p>

<p>Ah!</p>

<p class="center">ANDREA</p>

<p>Se è un'indiscrezione, gliene chieggo scusa.</p>

<p class="center">ELENA</p>

<p>Perchè un'indiscrezione? Se lo lascio in quel
posto... è perchè...</p>

<p class="center">ANDREA</p>

<p>Tutti lo vedano.</p>

<p class="center">ELENA</p>

<p>Perchè non c'è male ch'altri lo veda. D'altronde
questo salotto non è mai aperto alla folla.
Qui non ci vengono che gli amici.</p>

<p class="center">ANDREA</p>

<p>E ci stanno.</p>

<p class="center">ELENA</p>

<p>Non pare, dacchè lei parte.</p>

<p class="center">ANDREA</p>

<p>Sa, non si regge più!</p>

<p class="center">ELENA</p>

<p>Chi?</p>

<p class="center">ANDREA</p>

<p>Il Barone. Non posso farlo stare in piedi. Ha
una gamba rotta...</p>

<p class="center">ELENA</p>

<p>Bene, lo metta dove vuole.<span class="pagenum"><a name="Page_57" id="Page_57">[57]</a></span></p>

<p class="center">ANDREA</p>

<p>Là sul camino?... daccanto all'altro?...</p>

<p class="center">ELENA</p>

<p>Dove vuole. E poichè è lì, mi faccia la grazia
di suonare il campanello. (<i>Andrea preme il bottone
elettrico vicino al camino. &mdash; Elena chiude la lettera</i>).</p>

<p>Così! Confessi la verità... lei mi trova molto...
come devo dire?...</p>

<p class="center">ANDREA</p>

<p>Gentile.</p>

<p class="center">ELENA</p>

<p>No. Quantunque la parola esprima forse in
modo cortese la stessa censura che intendo io.
(<i>entra Anselmo</i>) Questo biglietto allo zio, subito.</p>

<p class="center">ANSELMO</p>

<p>Sissignora. (<i>via</i>).</p>

<p class="center">ELENA</p>

<p>Voglio dire che famigliarizzo troppo presto.
Non trova? L'ho veduto ieri sera per la prima
volta, e l'ho già chiamato amico, e scherzo con lei
e lo incoraggio a scherzare meco in tono di molta
dimestichezza. Che vuole? Sono per indole piuttosto
gaia, e lei malgrado il suo sapere e la sua
fermezza mi pare non sdegni un po' di buon
umore giovanile; desidero lasciarle di me un'impressione
non del tutto sgradevole; chissà che
al suo ritorno non si finisca per diventar amici
davvero.<span class="pagenum"><a name="Page_58" id="Page_58">[58]</a></span></p>

<p class="center">ANDREA</p>

<p>Adesso non siamo?...</p>

<p class="center">ELENA</p>

<p>Adesso non siamo nemmeno conoscenti. Che
so io di lei? Che è un uomo di merito che va
al Polo. Non basta. Che sa lei di me? Che sono
nipote di mio zio.</p>

<p class="center">ANDREA</p>

<p>So di più...</p>

<p class="center">ELENA</p>

<p>S'intende, che non faccio paura, che ho una
buona sarta e che ricevo molta gente.</p>

<p class="center">ANDREA</p>

<p>Di più. Che quelli che hanno la fortuna di
esser suoi amici... davvero, lei li tratta molto
bene.</p>

<p class="center">ELENA</p>

<p>Chi glie lo dice?</p>

<p class="center">ANDREA</p>

<p>Almeno in effigie.</p>

<p class="center">ELENA</p>

<p>Ah! perchè tenevo il ritratto di Filippo sul
mio tavolino &mdash; se sapesse!...</p>

<p class="center">ANDREA</p>

<p>Che?<span class="pagenum"><a name="Page_59" id="Page_59">[59]</a></span></p>

<p class="center">ELENA</p>

<p>No. No, non ho tempo. E non c'è ragione di
fare questi discorsi ora. (<i>passa dall'altra parte
della scena e va a sedere sul canapè vicino al tavolino
di peluche. Vede i libri e l'atlante aperti, li chiude
come per nasconderli e li mette sul piano inferiore</i>).</p>

<p class="center">ANDREA (<i>che non si è mosso</i>)</p>

<p>Perchè chiude e nasconde quei libri?</p>

<p class="center">ELENA</p>

<p>Oh! libri indifferenti.</p>

<p class="center">ANDREA</p>

<p>Per me, no. Il viaggio della <i>Vega</i>.</p>

<p class="center">ELENA</p>

<p>Ha veduto anche questo?</p>

<p class="center">ANDREA</p>

<p>Le rincresce?</p>

<p class="center">ELENA</p>

<p>Sì.</p>

<p class="center">ANDREA</p>

<p>Perchè?</p>

<p class="center">ELENA</p>

<p>Perchè mi spiace passare per una donna sapiente.</p>

<p class="center">ANDREA</p>

<p>Non le fa torto.<span class="pagenum"><a name="Page_60" id="Page_60">[60]</a></span></p>

<p class="center">ELENA</p>

<p>E perchè mi spiace che lei possa credere che
li avevo messi in vista apposta per lei.</p>

<p class="center">ANDREA</p>

<p>Non mi sono lusingato di tanto.</p>

<p class="center">ELENA</p>

<p>D'altronde non l'ho letto.</p>

<p class="center">ANDREA</p>

<p>Le note non sono sue?</p>

<p class="center">ELENA</p>

<p>L'ha anche sfogliato? Sissignore, l'ho letto,
mi è piaciuto; l'ho annotato, ed alla prima occasione
partirò anch'io per un viaggio d'esplorazione.
È contento?</p>

<p class="center">ANDREA</p>

<p>Perchè mi parla così? Sono indiscreto. Ma se
si propone di scandagliare il fondo delle mie
abitudini mondane, non ci vorrà uno scandaglio
lungo, sa. Non ne ho che una vernice, e dacchè
sono entrato in casa sua ho esaurito la mia
provvista di galanterie. Sono stanco di sorvegliarmi.
Non so durare alla giostra delle piccole
frasi, e dei continui sottintesi. Mi lasci essere
quello che sono veramente, un uomo molto semplice
e molto curioso. Ieri suo zio mi aveva avvertito
che mi dava appuntamento in casa della
Marchesa di Roveglia, lasciandomi capire che ci<span class="pagenum"><a name="Page_61" id="Page_61">[61]</a></span>
avrei trovato lui solo; non mi aspettavo di vederla.
Quando mi fecero passare nel suo salone,
lo devo dire? ne fui contrariato. La sua riputazione
di suprema eleganza mi dava soggezione,
mi studiai subito di mostrarmi disinvolto, e un
tale studio cresce imbarazzo. Mi aspettavo del
sussiego, e trovai invece una giovialità amichevole,
che contribuì a sconcertarmi. Rincresce
passar per novizio. La sua sicurezza trionfante
mi conturba, la sua semplicità così elegante mi
umilia. Ho paura di apparire impacciato contenendomi,
e arrogante lasciandomi andare. Il
meglio è confessare la mia pochezza. Un uomo
che sta a suo posto, non è mai ridicolo.</p>

<p class="center">ELENA</p>

<p>Pensare che ho provato anch'io gl'identici sentimenti!</p>

<p class="center">ANDREA</p>

<p>Quando?</p>

<p class="center">ELENA</p>

<p>In sua presenza. Mi pare che gli uomini forti
ed utili come lei devono averci in così misero
concetto. Ieri sera già prima che lei giungesse
mi preoccupavo del giudizio che avrebbe fatto
di me. Ho molto orgoglio; mi rincresce essere
messa a fascio colle altre. Non le avrei detto
queste cose, se lei non me ne avesse dato l'esempio.<span class="pagenum"><a name="Page_62" id="Page_62">[62]</a></span>
Ora siamo sulla buona strada tutti e
due. Ebbene è vero. Quel libro era lì aperto,
perchè ne rilessi dei brani ieri sera quando fui
sola.</p>

<p class="center">ANDREA</p>

<p>Ah!</p>

<p class="center">ELENA</p>

<p>L'avevo già letto. Non c'è romanzo che m'interessi
quanto il racconto di queste superbe battaglie
dell'uomo contro gli elementi. Quei lottatori
sono così semplici e grandi! Gli eroi belligeri
hanno tutti del rodomonte. Quanto l'invidio.
Com'è bello avere una ragione così alta di vivere
e di agire.</p>

<p class="center">ANDREA</p>

<p>Possono essere tante le ragioni.</p>

<p class="center">ELENA</p>

<p>Per ciò è una gran miseria non averne nessuna.</p>

<p class="center">ANDREA</p>

<p>Nessuna?</p>

<p class="center">ELENA</p>

<p>Parliamo d'altro! Vuole? quanto durerà il suo
viaggio?</p>

<p class="center">ANDREA</p>

<p>Un anno forse...<span class="pagenum"><a name="Page_63" id="Page_63">[63]</a></span></p>

<hr class="minor" />

<h3 class="break">SCENA III.</h3>

<p class="center break"><span class="smcap">Anselmo, Filippo</span> e detti.</p>

<p>&nbsp;<br />&nbsp;</p>

<p class="center">ANSELMO</p>

<p>Il Barone Landucci! (<i>movimento d'Andrea &mdash; Filippo
entra &mdash; Elena, senza interrompere il discorso,
gli porge la mano</i>).</p>

<p class="center">ELENA</p>

<p>Partiranno in giugno, avremo notizia dei primi
giorni di viaggio, e poi il gran silenzio. Si ricorderà
ancora che sono al mondo al suo ritorno?</p>

<p class="center">ANDREA</p>

<p>Certamente!</p>

<p class="center">ELENA (<i>a Filippo</i>)</p>

<p>Come va a quest'ora?</p>

<p class="center">FILIPPO (<i>stupito</i>)</p>

<p>Ma...</p>

<p class="center">ELENA</p>

<p>Per voi non fa giorno al solito che verso le due.</p>

<p class="center">FILIPPO</p>

<p>Vi dirò: ho dovuto levarmi per affari, passando
davanti la vostra porta, ho pensato di venire
a darvi il buon giorno.<span class="pagenum"><a name="Page_64" id="Page_64">[64]</a></span></p>

<p class="center">ELENA</p>

<p>Grazie, mio buon amico, (<i>gli dà la mano a baciare</i>).</p>

<p class="center">ANDREA (<i>levandosi in piedi</i>)</p>

<p>A che ora posso ripassare; o se vuole lasciar
la lettera dal portinaio...</p>

<p class="center">ELENA</p>

<p>Ambrogio non può tardare. Aspetti ancora un
momentino. (<i>a Filippo</i>) Che affari potete mai
aver voi, mio povero amico?</p>

<p class="center">FILIPPO</p>

<p>Naturale, io sono un uomo nullo! Che affari
posso mai aver io?</p>

<p class="center">ELENA</p>

<p>Come la pigliate! (<i>ad Andrea</i>) Landucci si
lagna sempre di esser maltrattato dalle signore.</p>

<p class="center">ANDREA</p>

<p>Quando si dice l'errore!</p>

<p class="center">FILIPPO</p>

<p>Mal trattato...</p>

<p class="center">ELENA</p>

<p>Ma lo fa ad arte. Per scusare all'occasione le
sue perfidie.</p>

<p class="center">FILIPPO</p>

<p>Le mie perfidie!<span class="pagenum"><a name="Page_65" id="Page_65">[65]</a></span></p>

<p class="center">ELENA</p>

<p>Negatelo. Chissà quegli affari cosa nascondono.
Non sarebbe certo per me che avreste fatto
sacrifizio di tre o quattro ore di sonno!</p>

<p class="center">FILIPPO</p>

<p>Vengo però a dedicarvene la maggior parte.</p>

<p class="center">ANDREA (<i>fra sè</i>)</p>

<p>Che ci faccio io qui? (<i>salutando</i>) Marchesa,
voglio lasciar l'agio di scolparsi al Barone.</p>

<p class="center">ELENA</p>

<p>Sono proprio mortificata di questo ritardo dello
zio. Io non esco di casa; ripassi al tocco; la lettera
ci sarà di certo, dovessi andare a ritirarla
io stessa. Ma non la lascio dal portinaio, voglio
che salga a pigliarla. È inteso?</p>

<p class="center">ANDREA</p>

<p>Sissignora... Barone...</p>

<p class="center">FILIPPO</p>

<p>Dottore... (<i>via Andrea</i>).<span class="pagenum"><a name="Page_66" id="Page_66">[66]</a></span></p>

<hr class="minor" />

<h3 class="break">SCENA IV.</h3>

<p class="center break"><span class="smcap">Elena</span> e <span class="smcap">Filippo</span> poi <span class="smcap">Anselmo</span>.</p>

<p>&nbsp;<br />&nbsp;</p>

<p class="center">FILIPPO</p>

<p>Dunque?</p>

<p class="center">ELENA</p>

<p>Aspettate che sia fuori del tutto.</p>

<p class="center">FILIPPO</p>

<p>Ha un'aria andantino pizzicato! Hanno chiuso
l'uscio d'entrata.</p>

<p class="center">ELENA (<i>canticchiando e battendo allegramente<br />
colle due mani sul tavolino</i>)</p>

<p>Là là là là.</p>

<p class="center">FILIPPO</p>

<p>Non parte più?</p>

<p class="center">ELENA</p>

<p>Oh! anzi. In questo momento non vede l'ora
d'esser partito. Ma non partirà.</p>

<p class="center">FILIPPO</p>

<p>Credete?</p>

<p class="center">ELENA</p>

<p>Oh! però è sconfortante. Ah, che miseria!
come ci vuol poco! E sono gli uomini di valore,<span class="pagenum"><a name="Page_67" id="Page_67">[67]</a></span>
e mutano la faccia del mondo! Sono i martiri
della scienza e gli eroi della civiltà. Che fermezza!
Eccolo turbato come un'educanda che
riceve un biglietto d'amore. Poveretto, mi fa
pena!</p>

<p class="center">FILIPPO</p>

<p>Che cuore!</p>

<p class="center">ELENA</p>

<p>Gli uomini, eh?</p>

<p class="center">FILIPPO</p>

<p>I grandi uomini.</p>

<p class="center">ELENA</p>

<p>Tutti. Nemmeno solidali fra di loro. Voi mi
secondate come se fosse cosa da nulla. V'assicuro
che se sapessi di una macchinazione simile contro
una donna, anche non essendole amica, a quest'ora
l'avrei già messa sull'avviso. Ma voi altri! Che
uno dei vostri cada in trappola, che ve ne importa?
Ve lo spingete, se occorre.</p>

<p class="center">FILIPPO</p>

<p>Siete impagabile!</p>

<p class="center">ELENA</p>

<p>Ma sì, ieri sera D'Almèna faceva l'austero,
mi ha sermoneggiata, mentre era così facile correre
dietro a quel disgraziato e metterlo al corrente
della scommessa. La cosa era tanto ovvia<span class="pagenum"><a name="Page_68" id="Page_68">[68]</a></span>
che ho temuto la facesse. Ma è bastato opporgli
lo spauracchio della lealtà offesa per disarmarlo.
Naturale! La vostra cavalleria ha un'aria di protezione
che mi rivolta. Se il tranello contro il
Dottore fosse stato <a name="tn68" id="tn68"></a>ordito da un uomo, D'Almèna
glie lo avrebbe svelato sul momento. Ma una
donna! La dignità maschile sdegna di lottare
contro una donna. Poverette, siamo tanto deboli! &mdash; Si
vede. &mdash; Ma ostentate di tenerci per tali,
e sarebbe peccato non approfittarne.</p>

<p class="center">FILIPPO</p>

<p>Siete impagabile!</p>

<p class="center">ELENA</p>

<p>E quell'altro. L'uomo forte! Vi giuro che stamane
ero quasi pentita del gioco, e se appena
avesse mostrato un po' di elevatezza, avrei
smesso. Ma sapete cos'è che lo conturba in questo
momento? Volete vederlo il talismano che ha
atterrato quel paladino della scienza? Guardate
là sul camino.</p>

<p class="center">FILIPPO</p>

<p>Il mio ritratto. Due miei ritratti.</p>

<p class="center">ELENA</p>

<p>Già.</p>

<p class="center">FILIPPO</p>

<p>Dove diavolo li avete presi?<span class="pagenum"><a name="Page_69" id="Page_69">[69]</a></span></p>

<p class="center">ELENA</p>

<p>Nel mezzo fra i vecchi. Ce li avevo da sei o
sette anni.</p>

<p class="center">FILIPPO</p>

<p>Ero un bel giovane.</p>

<p class="center">ELENA</p>

<p>Eh! altro!</p>

<p class="center">FILIPPO</p>

<p>Trovo che mi somigliano ancora.</p>

<p class="center">ELENA</p>

<p>Il Dottore li ha riconosciuti.</p>

<p class="center">FILIPPO</p>

<p>E gli avete lasciato credere?...</p>

<p class="center">ELENA</p>

<p>Che li tenessi lì per specchiarmi nei vostri
occhi.</p>

<p class="center">FILIPPO</p>

<p>E l'ha creduto?</p>

<p class="center">ELENA</p>

<p>Ma sì... l'imbecille. Ed ecco perchè finirà per
rimanere. Non saranno già le mie arti a trattenerlo,
nè un capriccio da gran signore, nè la
follia d'un amore improvviso, nulla di ciò che
potrebbe far scusabile la sua debolezza. Sarà il
dispetto del vostro trionfo a cui crede, e la lusinga<span class="pagenum"><a name="Page_70" id="Page_70">[70]</a></span>
di attraversare la vostra felicità; un misto
di invidiuzza meschina e di vanità petulante.
Davvero che ciò merita dei riguardi! Se i vostri
grandi uomini sono così piccini, non pigliatevela
con noi se li facciamo cadere. Facendolo, vendichiamo
la grandezza vera.</p>

<p class="center">FILIPPO</p>

<p>Così va detto. Il vostro è un atto.......</p>

<p class="center">ELENA</p>

<p>Di giustizia.</p>

<p class="center">FILIPPO</p>

<p>Femminile. Come le moine che mi avete fatto
ieri sera; ma vi avverto che non sono di ghiaccio.
Non vorrei che per trattenere quell'altro dal Polo
mandaste me ai Tropici.</p>

<p class="center">ANSELMO (<i>entra e consegna una lettera</i>)</p>

<p>È tornato Ambrogio.</p>

<p class="center">ELENA</p>

<p>Ah! dello zio.</p>

<p class="center">FILIPPO</p>

<p>Siete in corrispondenza così mattiniera?</p>

<p class="center">ELENA</p>

<p>Gli ho scritto che mi mandasse la commendatizia.</p>

<p class="center">FILIPPO</p>

<p>Se ve l'ha data ieri sera!<span class="pagenum"><a name="Page_71" id="Page_71">[71]</a></span></p>

<p class="center">ELENA</p>

<p>Volevo ritardarne la consegna al Dottore senza
dar sospetti.</p>

<p class="center">FILIPPO</p>

<p>E che vi ha risposto lo zio?</p>

<p class="center">ELENA</p>

<p>Leggete...</p>

<p class="center">FILIPPO</p>

<p>Un enigma. C'è una sola parola: <span class="smcap">Altrettanto</span>.</p>

<p class="center">ELENA</p>

<p>Gli avevo scritto: <span class="smcap">Buon giorno</span>.</p>

<p class="center">FILIPPO</p>

<p>E il Dottore ha creduto?...</p>

<p class="center">ELENA</p>

<p>Che sollecitassi la commendatizia. Ma sua
colpa! Era là ritto contro la scrivania. Avevo
fatto cadere a terra il vostro ritratto, l'ha raccolto
felice della caduta, e per rimetterlo a posto
si chinava fino sulla cartella dove stavo scrivendo.
Mi divertivo come una pazza. Mi dicevo: se legge,
se avverte l'inganno, gli confesso ogni cosa e ci
si fa una risata. Ho piegato il biglietto piano
piano, mettendoglielo sotto il naso; a non leggerlo
bisognava farlo apposta, perchè saltano
agli occhi due parole: <span class="smcap">Buon giorno</span>. Era una
corda di salvamento che gli gettavo.<span class="pagenum"><a name="Page_72" id="Page_72">[72]</a></span></p>

<p class="center">FILIPPO</p>

<p>Ci pigliava gusto ad affondare. Chissà stanotte
quanto avete meditato il piano di battaglia!</p>

<p class="center">ELENA</p>

<p>Che! Ho dormito d'un fiato &mdash; credete ch'io
sappia quello che dirò a quel disgraziato quando
tornerà fra mezz'ora in casa mia? Non una parola.
So che finirà per restare &mdash; ecco tutto. &mdash; L'arte
della seduzione consiste nella facoltà di
mettersi improvvisamente in uno stato d'animo
che desta interesse. Un sentimento non è vero,
perchè dura, ma perchè lo si prova. &mdash; Hanno
torto quelli che declamano contro le grandi ammaliatrici.
Nel momento della seduzione esse
prodigano il fiore dell'anima loro, e i fiori più delicati
sono quelli che durano meno. Il vostro
Dottore non può lagnarsi se in cambio della sua
rinunzia gli lascio intravedere per un istante le
superbe ricchezze del mio cuore ignote a me
stessa.</p>

<p class="center">FILIPPO</p>

<p>Ma se una volta odorato il fiore e adocchiato
il tesoro l'amico da uomo saggio vi levasse
l'incomodo?</p>

<p class="center">ELENA</p>

<p>Cioè...</p>

<p class="center">FILIPPO</p>

<p>Se partisse davvero?<span class="pagenum"><a name="Page_73" id="Page_73">[73]</a></span></p>

<p class="center">ELENA</p>

<p>Se partisse?... ne sarei contenta.</p>

<p class="center">FILIPPO</p>

<p>C'è un mezzo semplicissimo.</p>

<p class="center">ELENA</p>

<p>No, senza questa prova non posso farmi un'idea
del suo valore.</p>

<p class="center">FILIPPO</p>

<p>Vuol dire che desiderate di trovargliene del
valore.</p>

<p class="center">ELENA</p>

<p>Desidero persuadermi che si può trovare chi
ne abbia.</p>

<p class="center">FILIPPO</p>

<p>Ahi! Brutto segno. Quando una donna come
voi cerca un uomo di merito, è vicina a scegliere
chi non ne ha punto. Gli dèi se ne vanno. La
vostra divinità invulnerabile vi pesa.</p>

<p class="center">ELENA</p>

<p>Forse. (<i>scampanellata di fuori</i>).</p>

<p class="center">FILIPPO</p>

<p>Peccato! Era un bel esempio. Mi piaceva
quella solitudine ingrata. Datemi retta, mandate
la lettera al Dottore e buon viaggio. Non
mettetelo ad altre prove. L'unico mezzo di potervi
illudere intorno alla sua virtù di resistenza<span class="pagenum"><a name="Page_74" id="Page_74">[74]</a></span>
è quello di non tentarla. Quando sarà lontano
lo circonderete d'un'aureola di poesia, locchè
vi salverà dalla prosa che vi circonda. È un
buon consiglio... e disinteressato, perchè di quella
prosa faccio parte anch'io.</p>

<p class="center">ELENA</p>

<p>Siete patetico e solenne.</p>

<hr class="minor" />

<h3 class="break">SCENA V.</h3>

<p class="center break"><span class="smcap">Anselmo, D'Almèna</span> e detti.</p>

<p>&nbsp;<br />&nbsp;</p>

<p class="center">ANSELMO (<i>dalla comune</i>)</p>

<p>Il cavaliere D'Almèna.</p>

<p class="center">ELENA</p>

<p>Oh! buon giorno.</p>

<p class="center">D'ALMÈNA</p>

<p>Vengo a riscattare il mio onore.</p>

<p class="center">ELENA</p>

<p>L'avete perduto in casa mia?</p>

<p class="center">D'ALMÈNA</p>

<p>Ieri sera devo esservi sembrato supremamente
ridicolo. Ho fatto l'hidalgo Don Chisciotte della
Mancia, e vengo a pregarvi di scordare la mia
spagnuolata.<span class="pagenum"><a name="Page_75" id="Page_75">[75]</a></span></p>

<p class="center">ELENA</p>

<p>È bell'e scordata e non se ne parli più. Stamattina
vi ho veduto a cavallo.</p>

<p class="center">D'ALMÈNA</p>

<p>Ci tenevo più tanto a farvi questa dichiarazione.</p>

<p class="center">ELENA</p>

<p>Non avete più quel bel sauro?</p>

<p class="center">D'ALMÈNA</p>

<p>L'ho venduto; dicevo che...</p>

<p class="center">ELENA</p>

<p>Non parliamone altro.</p>

<p class="center">D'ALMÈNA</p>

<p>Scusate, ma non mi basta riconoscere il mio
torto, devo anche proclamare che avevate ragione.</p>

<p class="center">ELENA (<i>tra sè</i>)</p>

<p>Dove mira costui?</p>

<p class="center">D'ALMÈNA</p>

<p>Figuratevi che stamane ebbi delle informazioni
sul conto di quel dottor Sarni.</p>

<p class="center">ELENA</p>

<p>Ah!</p>

<p class="center">D'ALMÈNA</p>

<p>È proprio vero che bisogna andare adagio a
pensar bene del prossimo.<span class="pagenum"><a name="Page_76" id="Page_76">[76]</a></span></p>

<p class="center">FILIPPO</p>

<p>Un intrigante, eh? L'avrei giurato.</p>

<p class="center">D'ALMÈNA</p>

<p>No, un intrigante non si può dire, ma via,
se lo tratterrete a Roma, l'umanità non ci perderà
molto.</p>

<p class="center">ELENA</p>

<p>Che vi hanno detto sul conto del Dottore?</p>

<p class="center">D'ALMÈNA</p>

<p>Che è un vanitoso, che vuol far parlare di sè.
Già un'altra volta ha menato gran scalpore di
un viaggio che i balenieri fanno ogni anno.</p>

<p class="center">ELENA</p>

<p>Non pare un gradasso, e ad ogni modo dacchè
si dispone ad affrontare i rischi è giusto che
goda i benefizi.</p>

<p class="center">D'ALMÈNA</p>

<p>Qui sta il punto. Pare che sappia già fin d'ora
di non potersi imbarcare. Ma ha tanto strombazzato
il suo proposito, che ora va fino a Stoccolma,
per aver l'aria di non cedere che alla
forza delle cose.</p>

<p class="center">ELENA</p>

<p>Chi vi ha dato queste informazioni?</p>

<p class="center">D'ALMÈNA</p>

<p>Oh, Dio!... mezza Roma.<span class="pagenum"><a name="Page_77" id="Page_77">[77]</a></span></p>

<p class="center">ELENA</p>

<p>Val quanto dire nessuno. Dite la verità, persistete
a volermi salvare?</p>

<p class="center">FILIPPO</p>

<p>Devo andarmene?</p>

<p class="center">ELENA</p>

<p>No &mdash; D'Almèna è uomo da farmi la predica
in vostra presenza.</p>

<p class="center">D'ALMÈNA</p>

<p>Infatti, Filippo è vostro amico; e mi stupisce
che non capisca.</p>

<p class="center">FILIPPO</p>

<p>Io non ho intelligenza.</p>

<p class="center">ELENA</p>

<p>Filippo capisce che non amo sentirmi protetta.</p>

<p class="center">D'ALMÈNA</p>

<p>Sempre l'orgoglio!</p>

<p class="center">ELENA</p>

<p>Non è orgoglio, è stanchezza della continua
frivolità che mi circonda.</p>

<p class="center">D'ALMÈNA</p>

<p>Perciò fate frivole le cose serie?</p>

<p class="center">ELENA</p>

<p>Chi ci crede?</p>

<p class="center">D'ALMÈNA</p>

<p>Che sarà di voi se rimane?<span class="pagenum"><a name="Page_78" id="Page_78">[78]</a></span></p>

<p class="center">ELENA</p>

<p>Avrò una ragione di più per disprezzare il
mio mondo.</p>

<p class="center">D'ALMÈNA</p>

<p>Badate a scherzare col fuoco!</p>

<p class="center">ELENA</p>

<p>Sentite, D'Almèna: dicevo or ora a Filippo
che invece di farmi la predica dovreste mettere
sull'avviso il vostro protetto. Io in voi l'avrei
fatto...</p>

<p class="center">D'ALMÈNA</p>

<p>È troppo tardi. Vi farei troppo torto,</p>

<p class="center">ELENA</p>

<p>Ah! seguitate a proteggermi? (<i>scampanellata
di fuori</i>).</p>

<p>Ecco il signor Sarni. La vostra protezione cavalleresca
mi umilia e la respingo. Parlategli o
accettate la complicità.<span class="pagenum"><a name="Page_79" id="Page_79">[79]</a></span></p>

<hr class="minor" />

<h3 class="break">SCENA VI.</h3>

<p class="center break"><span class="smcap">Anselmo, Andrea</span> e detti.</p>

<p>&nbsp;<br />&nbsp;</p>

<p class="center">ANSELMO</p>

<p>Il sig. Sarni.</p>

<p class="center">ELENA</p>

<p>Dottore, sono felicissima che lei giunga in
tempo perchè le possa presentare il Cav. D'Almèna,
un mio zelante amico e suo, il quale sospira
un'occasione di mostrarle l'interesse che
prende al suo viaggio e il desiderio che ha di
esserle utile.</p>

<p class="center">D'ALMÈNA</p>

<p>Il sig. Sarni non ha bisogno dei miei servizi.
Per mostrarle, non oso dire, la mia amicizia,
ma la mia viva simpatia, non ho altri mezzi
che di far voti perchè lei compisca felicemente
il suo viaggio, e non si lasci smuovere da nessuna
delle difficoltà che potrebbe incontrare. Ma
questo è un desiderio troppo naturale in chi, non
avendo valore, rispetta almeno quelli che ne
hanno, perchè me ne possa fare un merito. Signor
Sarni, mi auguro di poterla festeggiare al suo
ritorno.<span class="pagenum"><a name="Page_80" id="Page_80">[80]</a></span></p>

<p class="center">ANDREA</p>

<p>La ringrazio.</p>

<p class="center">D'ALMÈNA</p>

<p>Marchesa! (<i>via</i>). (<i>Andrea lo guarda allontanarsi
indovinando qualche armeggio</i>).</p>

<hr class="minor" />

<h3 class="break">SCENA VII.</h3>

<p class="center break"><span class="smcap">Filippo, Elena, Andrea</span>.</p>

<p>&nbsp;<br />&nbsp;</p>

<p class="center">FILIPPO (<i>piano ad Elena</i>)</p>

<p>È pomposo come un capo tamburo.</p>

<p class="center">ELENA</p>

<p>Vale cento volte meglio di voi. Se credete di
lusingarmi deridendolo, vi sbagliate. È una viltà.</p>

<p class="center">FILIPPO (<i>guarda Andrea, poi Elena</i>)</p>

<p>Ho capito. Sono di troppo, eh?</p>

<p class="center">ELENA</p>

<p>Pigliatela come vi piace.</p>

<p class="center">FILIPPO</p>

<p>Non mi piace, ma la piglio come posso. Sig.
Sarni, io non so fare dei discorsi, ma le regalo
il motto della mia divisa: Tutto per il meglio.
Arrivederci. (<i>via</i>)<span class="pagenum"><a name="Page_81" id="Page_81">[81]</a></span></p>

<hr class="minor" />

<h3 class="break">SCENA VIII.</h3>

<p class="center break"><span class="smcap">Elena</span> e <span class="smcap">Andrea</span>.</p>

<p>&nbsp;<br />&nbsp;</p>

<p class="center">ANDREA (<i>fra sè</i>)</p>

<p>Che diavolo hanno?</p>

<p class="center">ELENA (<i>va allo scrittoio, prende la lettera
del<br /> primo atto e la consegna ad Andrea</i>)</p>

<p>Questa è la lettera dello zio. Mi lasci.</p>

<p class="center">ANDREA</p>

<p>Così subito?</p>

<p class="center">ELENA</p>

<p>Si, ho molte cose da fare. Buon viaggio! si
rammenti di noi e buona fortuna. Vada. (<i>Andrea
s'inchina interdetto e s'avvia per uscire. &mdash; Elena
si getta sul canapè</i>).</p>

<p class="center">ANDREA (<i>tornando</i>)</p>

<p>Che cos'ha?... Cos'è seguìto?</p>

<p class="center">ELENA</p>

<p>Sono una donna cattiva.</p>

<p class="center">ANDREA</p>

<p>Perchè?</p>

<p class="center">ELENA</p>

<p>Non lo può capire, non mi conosce lei. Non
s'occupi di me. Vada, la sua vita è bella e larga,<span class="pagenum"><a name="Page_82" id="Page_82">[82]</a></span>
non l'impicciolisca con queste miserie. Sono cose
da nulla, procelle di gente oziosa. Mi lasci! Mi
lasci!</p>

<p class="center">ANDREA</p>

<p>Non posso lasciarla così. Da ieri sera che il
caso me l'ha fatta conoscere, questa è la terza
volta che la vedo. Le circostanze m'hanno condotto
oggi in casa sua con una frequenza che
m'incoraggia. Che può temere da me? Se non
ho tempo di mostrarmi degno della sua fiducia,
non ho tempo nemmeno di abusarne. Perchè
piange? Mi conceda di portar via come una reliquia
la confidenza di un suo dolore, ed un
momento della sua vita.</p>

<p class="center">ELENA</p>

<p>Non è nulla. Se anche glielo volessi dire non
saprei. Non ho più ragione di piangere in questo
momento che un'ora fa, nè oggi che ieri. È il
complesso delle cose, sono scontenta di me e sfiduciata
degli altri.</p>

<p class="center">ANDREA</p>

<p>Quanto invidio i suoi amici!</p>

<p class="center">ELENA</p>

<p>Non li invidii, non ne ho. Ciò vuol dire che
non ne merito &mdash; o che li sdegno. Noi profaniamo
tanto la parola Amicizia! Tutti sanno
amare forse, ma pochi pochi essere amici o avere<span class="pagenum"><a name="Page_83" id="Page_83">[83]</a></span>
un amico. Io ho un carattere scontroso, sarebbe
così facile rinunziare a un po' d'orgoglio per
trovare la via di dominarmi. Ma bisognerebbe
darsi la pena di osservare e di riflettere, e quelli
ne sono incapaci. Il perder tempo occupa tutta
la loro giornata. Se sapesse che vita vuota! Lei
non può immaginarla. Ma le altre se ne contentano,
e il torto è mio. Come fanno? Non lo
so e non lo voglio sapere. È la solita canzone
della noia oziosa che fa cadere le donne nei romanzi
e nelle commedie, e che è venuta a fastidio,
tanto l'hanno ricantata. È una canzone
triste, ma vera. Sono ricca, non posso fare il
maggiordomo della mia casa e risparmiare il salario
di quello che mi serve. Non posso procacciarmi
io col mio lavoro nemmeno quelle cose
futili che, comprandole da altri, dànno da vivere
a tanta gente. Non ho ingegno che basti a farmi
scrittrice od artista e abborrisco dalle singolarità. &mdash; La
politica non m'interessa. Mi guardo
attorno e non vedo nulla, nulla che mi faccia
desiderare più un giorno che l'altro. La società
è mal fatta, ma non la cambio io. E intanto
la vita scende, scende inutile, uggiosa,
senza una gioia vera, senza un dolore fortificante,
smarrita in una nebbiuzza grigia che ne anticipa
il tramonto. È naturale, chi ha ingegno e fermezza
non cura di noi, noi siamo i parassiti
del mondo operoso. Gli uomini capaci di farci tollerare<span class="pagenum"><a name="Page_84" id="Page_84">[84]</a></span>
la vita o si chiudono nello studio o vanno
lontano per i mari o le terre deserte, in Africa
o al Polo.</p>

<p class="center">ANDREA</p>

<p>Come parla bene! Come sono contento di averla
conosciuta!</p>

<p class="center">ELENA</p>

<p>Anch'io; questo sfogo mi ha rasserenata.....
Dov'è andato or ora?</p>

<p class="center">ANDREA</p>

<p>A comperare un libro.</p>

<p class="center">ELENA</p>

<p>Chissà che astruserie!</p>

<p class="center">ANDREA</p>

<p>I versi di Leopardi. È un libro che m'ha sempre
seguìto dappertutto.</p>

<p class="center">ELENA</p>

<p>E l'ha comprato or ora?</p>

<p class="center">ANDREA</p>

<p>Non me ne parli. &mdash; Ne avevo un esemplare
vecchio a forza di rileggerlo, cui volevo un bene
dell'anima, l'ho perduto. Questo nuovo mi piacerà
meno.</p>

<p class="center">ELENA</p>

<p>L'ha con sè?<span class="pagenum"><a name="Page_85" id="Page_85">[85]</a></span></p>

<p class="center">ANDREA</p>

<p>Eccolo. (<i>trae di tasca un'edizione diamante</i>).</p>

<p class="center">ELENA</p>

<p>Ne preferisce una copia sciupata? Vuol fare
un cambio? Eccole il mio. &mdash; In memoria della
mia fanciullaggine.</p>

<p class="center">ANDREA</p>

<p>Perchè non l'ho conosciuta prima d'ora?</p>

<p class="center">ELENA</p>

<p>A che servirebbe dacchè deve partire?</p>

<p class="center">ANDREA</p>

<p>Non sarei partito forse.</p>

<p class="center">ELENA</p>

<p>Male...</p>

<p class="center">ANDREA</p>

<p>Nei giorni passati la gioia che provavo del
viaggio imminente, era turbata da un senso di
amarezza, che sembrava rimorso. Mi rimordeva
che non mi dolesse di partire. È triste lasciare
il nostro paese senza portare seco nell'anima la
emozione del rimpianto, il miraggio del ritorno.
Bisogna dire che la giovinezza mi ha dato ben
poco, se la vita austera che m'aspetta non mi
spaventa e se l'affrontarla non mi costa sacrifizio.
Quando sentivo intorno lodare la mia fortezza
d'animo mi dicevo: a costoro il soggiorno<span class="pagenum"><a name="Page_86" id="Page_86">[86]</a></span>
in patria dev'essere ben dolce, se credono sia
così arduo abbandonarla. Passavo per un eroe
quando l'eroismo mi era tanto facile! Se avessi
avuto un vincolo qualunque che mi legasse alla
vita normale che vivono tutti, chissà se mi sarebbe
bastato il cuore di romperlo. Sono forte per
forza.</p>

<p class="center">ELENA</p>

<p>Ne ringrazi la sorte.</p>

<p class="center">ANDREA</p>

<p>Che riporterò di laggiù? Se i miei studi mi
condurranno ad accertare una verità intraveduta
ed a scoprire una legge fisica, il mio nome andrà
per le accademie scientifiche, e sarà commemorato
nei consessi di gente vecchia e sazia della
vita. Avrò la coscienza di aver giovato alla causa
del sapere umano, ma mi basterà poi questo
premio ideale? Ieri la speranza di meritarlo mi infervorava
tanto, stamane ancora avrei dato tutto
il mio poco avere per appianare gli ostacoli che
potrebbero trattenermi; come va che ora provo
una stanchezza sfiduciata che mi fa parere troppo
vicino il momento della partenza? Sono dunque
così instabili questi ardori, o non ho nell'animo
la fede pertinace e vittoriosa? Legga il viaggio
attraverso il continente africano, un viaggio di
tre anni. In capo al primo volume c'è il ritratto
dello Stanley innanzi la partenza, in capo al<span class="pagenum"><a name="Page_87" id="Page_87">[87]</a></span>
secondo quello dopo il ritorno. È partito giovane,
forte, bello, i capelli neri, la fronte piana,
su cui poteva posarsi con amore il bacio d'una
giovinetta; è tornato vecchio, logoro, rugoso, coi
capelli bianchi, capace di condurre un esercito
e degno d'imperare su d'un popolo, ma inetto
a far palpitare il cuore d'una donna. Che viltà
in questi pensieri! Ma ieri non ero vile. Oggi
mi pare così dolce ed umano esser debole.</p>

<p class="center">ELENA</p>

<p>Non mi faccia pensare d'averlo scoraggiato io.</p>

<p class="center">ANDREA</p>

<p>E se fosse la mia vera coscienza che parla?
Se l'orgoglio che m'ha accecato cadesse ora vinto
dal suo modo di essere così semplice e sincero?
Ho sognato di far camminare il mondo! Povero
illuso! La canzone che gl'innamorati ripetono
a memoria per dare un ritmo ai loro pensieri
d'amore contribuisce alla felicità umana più che
la scoperta d'una legge astratta della natura.
Vivere, ecco la ragione della vita.</p>

<p class="center">ELENA</p>

<p>No, no, no, non parli così, glielo proibisco,
la mia parte sarebbe troppo odiosa. Vada, mi
lasci subito. Domani avrà scordato questo momento
di debolezza. L'avrebbe provato da solo
prima di partire. Addio.<span class="pagenum"><a name="Page_88" id="Page_88">[88]</a></span></p>

<p class="center">ANDREA</p>

<p>Che farò di qui fino a domani?</p>

<p class="center">ELENA (<i>stacca un fiore</i>)</p>

<p>Mi dia quel libro. (<i>mette il fiore fra le pagine</i>)
Guardi dove lo metto: <span class="smcap">Le rimembranze</span>. Si ricorderà
di me? Non deve poi esser tanto difficile
nella solitudine.</p>

<p class="center">(<i>Andrea le bacia la mano</i>).</p>

<p>Chissà che vento gelido porterà via questo
povero fiore! Almeno lo porterà in luoghi dove
non ne crescono altri. Come stupiranno quelle
nevi d'una fogliolina di rosa!</p>

<p class="center">ANDREA</p>

<p>Gliela ridarò al mio ritorno.</p>

<p class="center">ELENA</p>

<p>Al suo ritorno! Chissà cosa sarò diventata!</p>

<p class="center">ANDREA</p>

<p>Perchè?</p>

<p class="center">ELENA</p>

<p>Sono tanto stanca di questa vita! Oh! non
parlo di morire, sa, non sono sentimentale, e non
avrei coraggio.</p>

<p class="center">ANDREA</p>

<p>Che vuol dire?<span class="pagenum"><a name="Page_89" id="Page_89">[89]</a></span></p>

<p class="center">ELENA</p>

<p>Mah! bisogna pigliare il mondo com'è. A forza
di vivere con gente che non stimo &mdash; un bel
giorno &mdash; per intonarmi cogli altri....</p>

<p class="center">ANDREA</p>

<p>Oh! &mdash; Prenda. (<i>le dà la lettera</i>).</p>

<p class="center">ELENA</p>

<p>Che cos'è?</p>

<p class="center">ANDREA</p>

<p>La lettera di suo zio. Rimango.</p>

<p class="center">ELENA</p>

<p>No, no. Andiamo! &mdash; Che follia! Tenga quella
lettera. Vede bene che sono cattiva! La tenga,
non la voglio, le dico.</p>

<p class="center">ANDREA (<i>la riprende &mdash; imperioso</i>)</p>

<p>Perchè ha detto quelle orribili parole?</p>

<p class="center">ELENA</p>

<p>Oh, Dio! Perchè questa mia scontentezza è
superbia bella e buona; disprezzo gli altri perchè
mi credo di più di loro. Con che diritto mi
metto sul piedestallo? Non verrà, ma può venire
il giorno che la voluttà di profanare...</p>

<p class="center">ANDREA</p>

<p>E non crede che se avesse un amico?</p>

<p class="center">ELENA (<i>incredula ridendo</i>)</p>

<p>Ah!<span class="pagenum"><a name="Page_90" id="Page_90">[90]</a></span></p>

<p class="center">ANDREA</p>

<p>Non come gli altri. Un amico, nulla più che un
amico non cupido, non intraprendente. Un uomo
che tremasse all'idea di vederla cadere da quell'altezza
dove s'è rifugiata, che volesse costringerla
a rimanere pura e nobile, per trovare in
lei la forza d'esser nobile e generoso, un uomo...</p>

<p class="center">ELENA</p>

<p>Dov'è quest'uomo?</p>

<p class="center">ANDREA</p>

<p>Eccolo. (<i>straccia la lettera</i>).</p>

<p class="center">ELENA</p>

<p>Che ha fatto?</p>

<p class="center">ANDREA</p>

<p>Ho dato una ragione divina alla mia vita.</p>

<p class="center">ELENA</p>

<p>Torno da mio zio.</p>

<p class="center">ANDREA</p>

<p>Le do la mia parola d'onore che non parto più.</p>

<p class="center">ELENA</p>

<p>Non posso... non posso... come vuole che accetti?
Oh!</p>

<p class="center">ANDREA</p>

<p>Voglio vivere, voglio vivere, non è lei che mi
trattiene, è la mia giovinezza, la mia ignoranza<span class="pagenum"><a name="Page_91" id="Page_91">[91]</a></span>
della vita, è l'ardore di conoscere, di sentire,
di soffrire... forse è un'occulta viltà dell'animo
mio.</p>

<p class="center">ELENA</p>

<p>Che rimorsi m'ha dato! che male le ho fatto!
No... No...!!</p>

<p class="center">ANDREA</p>

<p>Non insista, è inutile, non partirei per un
impero! &mdash; A domani, Marchesa &mdash; a domani!</p>

<p class="center">ELENA</p>

<p>Ah! (<i>si copre il viso colle mani</i>).</p>

<p class="center break"><i>Cala la tela</i>.</p>

<p class="center break">FINE DELL'ATTO SECONDO.</p>

<hr />

<p><span class="pagenum"><a name="Page_93" id="Page_93">[93]</a></span></p>

<h2><a name="ATTO_TERZO" id="ATTO_TERZO"></a>ATTO TERZO</h2>

<div class="blockquot"><p>La stessa decorazione.</p></div>

<hr class="minor" />

<h3 class="break">SCENA I.</h3>

<p class="center break"><span class="smcap">Elena, Teodoro, Filippo</span>.</p>

<p>&nbsp;<br />&nbsp;</p>

<p class="center">FILIPPO</p>

<p>Programma. &mdash; Le corse saranno Domenica;
arriveremo a Napoli sabato notte. Gli appartamenti
all'Hôtel Royal sono lesti; avremo per
andare alle corse due <i>stages</i> a quattro cavalli,
alla postigliona; ho fatto richiesta qui al capo
stazione di un vagone-salon; lo <i>champagne</i> lo
porteremo con noi per essere sicuri della marca.
Ho provvisto, ordinato, fatto i conti e vergato
colla mia bianca mano altrettante circolari,
quanti siamo della partita. Ora voi mi fate la
grazia di firmarle in modo intelligibile, non
senza prima avermi proclamato benemerito del
genere umano.</p>

<p class="center">ELENA</p>

<p>Siete un gran Filippo!<span class="pagenum"><a name="Page_94" id="Page_94">[94]</a></span></p>

<p class="center">FILIPPO</p>

<p>A voi.</p>

<p class="center">(<i>Elena siede allo scrittoio e si mette a firmare<br /> le lettere</i>).</p>

<p class="center">TEODORO (<i>a Filippo, traendolo in disparte, sottovoce</i>)</p>

<p>Se non l'avvertite non si fa in tempo. A che
ora viene la contessa?</p>

<p class="center">FILIPPO</p>

<p>Alle tre.</p>

<p class="center">TEODORO</p>

<p>Fra un'ora. Con tutti gli altri?</p>

<p class="center">FILIPPO</p>

<p>Tutta la banda. E due domestici che porteranno
la statuetta della Tuffolina.</p>

<p class="center">ELENA</p>

<p>Parlate pur forte, non mi disturbate.</p>

<p class="center">TEODORO</p>

<p>Oh! si parlava d'inezie. (<i>piano a Filippo</i>) Bisogna
avvertirla.</p>

<p class="center">FILIPPO</p>

<p>Non è facile, non ne vuol sapere. Ha già dichiarato
alla contessa Gemma che la scommessa
era assurda. Io contavo di lasciarli arrivare senza
dir parola. A cose fatte.....<span class="pagenum"><a name="Page_95" id="Page_95">[95]</a></span></p>

<p class="center">TEODORO</p>

<p>Bravo! e se piglia fuoco e ci fa una sfuriata?
È donna da rimandarli via tutti.</p>

<p class="center">FILIPPO</p>

<p>D'altronde.....!</p>

<p class="center">ELENA</p>

<p>Ma che state congiurando?</p>

<p class="center">TEODORO</p>

<p>Nulla. (<i>c. s. a Filippo</i>) Se Elena incaparbisce
in presenza di quegli altri a ricusare il pagamento
della scommessa, se ne fa una coda che
non finisce più. Si discorre già troppo del Dottore.
Andiamo..... coraggio!</p>

<p class="center">FILIPPO</p>

<p>È un'ambasciata difficile..... vedrete.</p>

<p class="center">ELENA</p>

<p>Ecco fatto.</p>

<p class="center">TEODORO (<i>c. s. a Filippo</i>)</p>

<p>Proponete di aggregare il Sarni alla nostra
partita e poi secondatemi. (<i>Elena si alza</i>).</p>

<p class="center">FILIPPO</p>

<p>Vediamo. (<i>va allo scrittoio</i>) Benissimo. (<i>conta
le lettere</i>) Una... due... tre...</p>

<p class="center">ELENA</p>

<p>Giusto, quanti siamo?<span class="pagenum"><a name="Page_96" id="Page_96">[96]</a></span></p>

<p class="center">FILIPPO</p>

<p>Tredici.</p>

<p class="center">ELENA</p>

<p>Oh!</p>

<p class="center">TEODORO</p>

<p>Bisogna trovarne un altro subito.</p>

<p class="center">ELENA</p>

<p>Certo.</p>

<p class="center">FILIPPO</p>

<p>Vediamo un po': Elvira Francofonte.</p>

<p class="center">ELENA</p>

<p>No, siamo già tre donne..... bastano.</p>

<p class="center">TEODORO</p>

<p>Della Carraia.</p>

<p class="center">ELENA</p>

<p>Oh Dio! Sa di muschio come un parrucchiere.</p>

<p class="center">FILIPPO</p>

<p>Pippo Termini.</p>

<p class="center">ELENA</p>

<p>Quello non sa di nulla.</p>

<p class="center">FILIPPO</p>

<p>Ma dite un po'..... E il dottor Sarni, non per
far quattordici..... ma.....</p>

<p class="center">TEODORO</p>

<p>Giusto. Diavolo! Come mai non ci si è pensato?<span class="pagenum"><a name="Page_97" id="Page_97">[97]</a></span></p>

<p class="center">FILIPPO</p>

<p>Mettiamo quello, eh?</p>

<p class="center">ELENA</p>

<p>Se volete.</p>

<p class="center">FILIPPO</p>

<p>Se n'avrebbe per male e con ragione.</p>

<p class="center">TEODORO</p>

<p>E poi è un uomo!...</p>

<p class="center">FILIPPO</p>

<p>Oh! un uomo...!</p>

<p class="center">TEODORO</p>

<p>Ma..... ci vorrà venire?</p>

<p class="center">FILIPPO</p>

<p>Che ne dite, Marchesa?</p>

<p class="center">ELENA (<i>sorridendo</i>)</p>

<p>Credo di sì.</p>

<p class="center">FILIPPO (<i>con malizia</i>)</p>

<p>Lo credo anch'io.</p>

<p class="center">TEODORO</p>

<p>Dicevo per via della spesa.</p>

<p class="center">ELENA</p>

<p>Della spesa?!</p>

<p class="center">TEODORO</p>

<p>Non se n'esce a meno di tre o quattrocento lire
caduno.<span class="pagenum"><a name="Page_98" id="Page_98">[98]</a></span></p>

<p class="center">ELENA</p>

<p>Ebbene?</p>

<p class="center">TEODORO</p>

<p>Io non so gl'interessi del Sarni, ma abita una
cameretta ad un quarto piano.</p>

<p class="center">FILIPPO</p>

<p>Quinto, quinto; proprio sotto i tetti.</p>

<p class="center">ELENA</p>

<p>Ci siete stato?</p>

<p class="center">FILIPPO</p>

<p>Una volta con D'Almèna.</p>

<p class="center">ELENA</p>

<p>D'Almèna?!</p>

<p class="center">TEODORO</p>

<p>Sono inseparabili. D'Almèna ci va ogni giorno.</p>

<p class="center">FILIPPO</p>

<p>È del Club alpino. Sono cento quarantotto scalini.</p>

<p class="center">TEODORO</p>

<p>Cento.....</p>

<p class="center">FILIPPO</p>

<p>E quarantotto. Un campanile. Non ho mai
tanto soffiato in vita mia.</p>

<p class="center">TEODORO</p>

<p>C'è della gente che ama la vista.<span class="pagenum"><a name="Page_99" id="Page_99">[99]</a></span></p>

<p class="center">FILIPPO</p>

<p>Sì bella. Dirimpetto la finestra c'è due soffitte,
dove abita, credo un cenciaiuolo ambulante che
sciorina all'aria dei panni fantastici.</p>

<p class="center">TEODORO</p>

<p>Povertà non è vizio. Il Sarni ama figurare, va
in società.....</p>

<p class="center">FILIPPO</p>

<p>Però. (<i>ad Elena</i>) Posso dire?</p>

<p class="center">ELENA</p>

<p>Chi ve l'impedisce?</p>

<p class="center">FILIPPO</p>

<p>Ecco, trovo che se spendesse in pigione la metà
di quello che getta in guanti.....</p>

<p class="center">TEODORO</p>

<p>Ah sì, inguantato lo è.</p>

<p class="center">FILIPPO</p>

<p>E di che pelle se reggono a serrarlo come
fanno! Scommetto che a levarseli ci dura mezz'ora,
e quando li ha levati, la mano gli fa paff per distendersi;
non gli deve parer vero.</p>

<p class="center">TEODORO</p>

<p>Per questo non li leva mai.</p>

<p class="center">FILIPPO</p>

<p>Che ci dorma dentro? Diciamo che se anche
spreca in guanti.....<span class="pagenum"><a name="Page_100" id="Page_100">[100]</a></span></p>

<p class="center">TEODORO</p>

<p>Fa economia di cravatte.</p>

<p class="center">FILIPPO</p>

<p>Io glie ne conosco una sola.</p>

<p class="center">TEODORO</p>

<p>Sarà un ricordo di qualche parente morto.</p>

<p class="center">FILIPPO</p>

<p>Diffatti è nera. E come se l'annoda!</p>

<p class="center">TEODORO</p>

<p>Ma ha dei buoni sentimenti.</p>

<p class="center">FILIPPO</p>

<p>Ah questo sì..... per Dio.</p>

<p class="center">ELENA</p>

<p>Sì..... Non ha pratica di mondo.</p>

<p class="center">FILIPPO</p>

<p>Ma l'acquisterà.</p>

<p class="center">TEODORO</p>

<p>Ammogliandosi.</p>

<p class="center">ELENA</p>

<p>Vale a dire.....</p>

<p class="center">TEODORO</p>

<p>Nulla. Dico che acquisterà la pratica del
mondo prendendo moglie. Gli istinti signorili ce
li ha. Sta pur certa che non sposerà una borghesuccia<span class="pagenum"><a name="Page_101" id="Page_101">[101]</a></span>
senza dote. E io l'approvo. È un uomo
che ama di salire.</p>

<p class="center">FILIPPO</p>

<p>Difatti si tiene in esercizio. Cento quarantotto
scalini.....</p>

<p class="center">TEODORO</p>

<p>Tu dovresti aiutarlo.</p>

<p class="center">ELENA</p>

<p>A far che?</p>

<p class="center">TEODORO</p>

<p>A trovare la sposa.</p>

<p class="center">FILIPPO</p>

<p>E senza cercar lontano.....</p>

<p class="center">TEODORO</p>

<p>Anzi. Senza uscire di casa.....</p>

<p class="center">ELENA</p>

<p>Che significa questa scena? L'avete combinata
or ora. Capivo bene che stavate macchinando.
Non mi piace. Finiamola.</p>

<p class="center">TEODORO</p>

<p>È vero, l'abbiamo concertata or ora. Perchè
devi sapere..... (<i>scampanellata di fuori</i>) Oh Dio!
delle visite. (<i>a Filippo</i>) Che siano loro già?</p>

<p class="center">FILIPPO</p>

<p>No, no, è troppo presto.<span class="pagenum"><a name="Page_102" id="Page_102">[102]</a></span></p>

<p class="center">TEODORO</p>

<p>Non puoi far dire che non ricevi?</p>

<p class="center">ELENA</p>

<p>A quest'ora il portinaio ha già fatto passare.
Quello era il campanello del portinaio che avverte
quassù. Filippo, guardate dalla veranda
chi è.</p>

<p class="center">FILIPPO (<i>corre al fondo, s'affaccia alla finestra</i>)</p>

<p>Il dottor Sarni.</p>

<p class="center">ELENA</p>

<p>A quest'ora?</p>

<p class="center">TEODORO</p>

<p>Mandalo via, fammi il piacere, ho assolutamente
bisogno di parlarti.</p>

<p class="center">ELENA</p>

<p>Come si fa?</p>

<p class="center">TEODORO</p>

<p>Gran cosa! Lo congedi.</p>

<p class="center">ELENA</p>

<p>Sì, e voi altri che siete qui e rimanete?</p>

<p class="center">FILIPPO</p>

<p>Noi andiamo di là..... non ci si fa vedere. Sul
serio, abbiamo urgente bisogno di parlarvi.</p>

<p class="center">ELENA</p>

<p>Che seccatura.<span class="pagenum"><a name="Page_103" id="Page_103">[103]</a></span></p>

<p class="center">FILIPPO</p>

<p>Venite, Marchese?</p>

<p class="center">TEODORO</p>

<p>Non ti concedo più di dieci minuti.</p>

<p class="center">ANSELMO</p>

<p>Il dottor Sarni. (<i>Teodoro e Filippo scappano per
la veranda mentre entra Andrea</i>).</p>

<hr class="minor" />

<h3 class="break">SCENA II.</h3>

<p class="center break"><span class="smcap">Elena</span> e <span class="smcap">Andrea</span>.</p>

<p>&nbsp;<br />&nbsp;</p>

<p class="center">ANDREA</p>

<p>Buon giorno, Marchesa. (<i>le porge un mazzo di
fiori di campagna</i>).</p>

<p class="center">ELENA</p>

<p>Che vuol dire? (<i>senza prenderli</i>).</p>

<p class="center">ANDREA</p>

<p>Sono fiori dei campi che ho raccolto stamane
in una lunga passeggiata che ho fatto. Ne torno
adesso. Per questo sono venuto ad un'ora insolita.
Stassera sarebbero stati appassiti. Non li
prendete? (<i>Elena li prende e li posa sul tavolino</i>).
Che avete? Mi sembrate sopra pensieri.</p>

<p class="center">ELENA</p>

<p>No.<span class="pagenum"><a name="Page_104" id="Page_104">[104]</a></span></p>

<p class="center">ANDREA</p>

<p>Che buona camminata che ho fatto. Ci sono
andato per riflettere a certi miei interessi, ma
poi, l'aria, la campagna e mille pensieri giovanili
che sorgevano dentro di me me ne hanno distratto.
Ho passato una mezza giornata deliziosa,
girellando nei prati come un ragazzo.</p>

<p class="center">ELENA</p>

<p>Con quell'abito?</p>

<p class="center">ANDREA</p>

<p>Perchè? non va?</p>

<p class="center">ELENA</p>

<p>Anzi è magnifico.</p>

<p class="center">ANDREA</p>

<p>Non va, lo capisco. Ma ho infilato il primo che
mi è capitato, avevo altro per la mente.</p>

<p class="center">ELENA</p>

<p>Si sa, gli uomini superiori.....</p>

<p class="center">ANDREA (<i>colpito</i>)</p>

<p>La mia toeletta ha il bene di occuparvi molto
quest'oggi (<i>getta con violenza i fiori sul tavolino</i>).</p>

<p class="center">ELENA</p>

<p>Oh! mi dispiace. (<i>prende i fiori e va a metterli
in un vaso sul camino. Silenzio, Elena torna presso
Andrea</i>). Ho detto perchè avete l'aria di essere in
visita diplomatica.<span class="pagenum"><a name="Page_105" id="Page_105">[105]</a></span></p>

<p class="center">ANDREA</p>

<p>Perdonatemi! Sono uno sciocco. Ho preso in
mala parte delle osservazioni giustissime. Vi ringrazio
d'esservi spiegata; quelle parole mi avevano
fatto tanto male. Dovevo saperlo che siete
buona. E poi non vi ho forse pregato io stesso di
intraprendere la mia educazione mondana?</p>

<p class="center">ELENA</p>

<p>Badate che vi mando via ora.</p>

<p class="center">ANDREA</p>

<p>Mi mandate via!</p>

<p class="center">ELENA</p>

<p>Sì, ho da fare.</p>

<p class="center">ANDREA</p>

<p>Un momento.</p>

<p class="center">ELENA</p>

<p>Non posso..... devo uscire.</p>

<p class="center">ANDREA</p>

<p>Non mi lasciate accompagnarvi?</p>

<p class="center">ELENA</p>

<p>No..... no..... andate.</p>

<p class="center">ANDREA</p>

<p>Se sapeste.....</p>

<p class="center">ELENA</p>

<p>Non insistete..... addio.<span class="pagenum"><a name="Page_106" id="Page_106">[106]</a></span></p>

<p class="center">ANDREA</p>

<p>Non arrivederci?</p>

<p class="center">ELENA</p>

<p>Ma sì, come volete, a rivederci.</p>

<p class="center">ANDREA</p>

<p>Che vi ho fatto?</p>

<p class="center">(<i>Elena si mostra impaziente</i>).</p>

<p class="center">ANDREA</p>

<p>Vado. Dovete uscire? sola?</p>

<p class="center">ELENA</p>

<p>Sì.</p>

<p class="center">ANDREA</p>

<p>Credevo con vostro zio e con Landucci. Li ho
veduti che scappavano di là quando io entravo:
ciò vuol dire che vi aspettano. (<i>pausa &mdash; con impeto</i>)
Come mi trattate male! (<i>via precipitato</i>).</p>

<hr class="minor" />

<h3 class="break">SCENA III.</h3>

<p class="center break"><span class="smcap">Elena, Teodoro</span>, poi <span class="smcap">Filippo</span>.</p>

<p>&nbsp;<br />&nbsp;</p>

<p class="center">TEODORO (<i>appena via Andrea sbuca dalla<br /> veranda
e chiama:</i>)</p>

<p>Filippo!</p>

<p class="center">ELENA</p>

<p>Eravate là?<span class="pagenum"><a name="Page_107" id="Page_107">[107]</a></span></p>

<p class="center">TEODORO</p>

<p>C'ero io solo. Ero venuto a sentire se se ne andava.</p>

<p class="center">ELENA</p>

<p>Non te ne faccio i miei complimenti. L'età e
la parentela non bastano a giustificare un'indelicatezza.</p>

<p class="center">TEODORO</p>

<p>Come la pigli!</p>

<p class="center">FILIPPO (<i>arrivando</i>)</p>

<p>È andato?</p>

<p class="center">ELENA</p>

<p>Sì, parlate..... che volete?</p>

<p class="center">TEODORO (<i>a Filippo</i>)</p>

<p>A voi l'ambasciata.</p>

<p class="center">FILIPPO (<i>a Teodoro</i>)</p>

<p>Mi caverà gli occhi.</p>

<p class="center">ELENA</p>

<p>Dunque? Non mi avrete obbligata ad essere
scortese per niente, spero. Che cos'è?</p>

<p class="center">FILIPPO</p>

<p>A momenti arriva la contessa Gemma coi
soliti.</p>

<p class="center">ELENA</p>

<p>Qui? A far che?<span class="pagenum"><a name="Page_108" id="Page_108">[108]</a></span></p>

<p class="center">FILIPPO</p>

<p>Vi portano, ma io non c'entro, vi portano in
trionfo la statua della Tuffolina, un vero oggetto
d'arte.</p>

<p class="center">(<i>Elena va al campanello per suonare</i>).</p>

<p class="center">TEODORO</p>

<p>Che fai?</p>

<p class="center">ELENA</p>

<p>Ordino la carrozza, esco, e non voglio essere in
casa, e non voglio che in mia assenza si riceva
nulla. Ho già detto a Gemma che la scommessa
non reggeva, che ne rifiutavo assolutamente il
pagamento. Ho accondisceso per farvi piacere a
congedare il dottor Sarni, ma non posso permettere
che gli si manchi di rispetto in casa mia.
Filippo lo sapeva, e mi fa meraviglia che abbia
accettato di portarmi una simile ambasciata.</p>

<p class="center">FILIPPO (<i>a Teodoro</i>)</p>

<p>Che vi dicevo io?</p>

<p class="center">TEODORO</p>

<p>Mia cara, una scommessa obbliga tanto chi
perde come chi vince.</p>

<p class="center">ELENA</p>

<p>Ti ripeto che la scommessa non regge. È una
assurdità. Il dottore non ha rinunziato al viaggio
per cagion mia. L'ho dichiarato a Gemma,<span class="pagenum"><a name="Page_109" id="Page_109">[109]</a></span>
il giorno stesso ch'egli aveva fissato di partire.
È rimasto.....</p>

<p class="center">TEODORO</p>

<p>Per sposarti, lo so.</p>

<p class="center">ELENA</p>

<p>Come?</p>

<p class="center">TEODORO</p>

<p>Sei tu disposta a sposarlo?</p>

<p class="center">ELENA</p>

<p>Che pazzia!</p>

<p class="center">TEODORO</p>

<p>Non si discorre d'altro per tutta Roma.</p>

<p class="center">ELENA</p>

<p>Questo segue una volta al mese. Mi hanno già
fidanzata con dieci altri.</p>

<p class="center">FILIPPO</p>

<p>Del vostro mondo. Se io vi fossi sempre tra i
piedi non ne avreste altro danno che la seccatura.
Tutti sanno ch'io sono l'ozio personificato, e il
tempo che vi dedico ha così poco valore, che nessuno
sospetta mi diate nulla in ricambio.</p>

<p class="center">ELENA</p>

<p>Sicchè son condannata a non circondarmi che
di.....</p>

<p class="center">FILIPPO</p>

<p>D'imbecilli volete dire..... dite.<span class="pagenum"><a name="Page_110" id="Page_110">[110]</a></span></p>

<p class="center">TEODORO</p>

<p>Il mondo vuole che ognuno viva con gente del
proprio stato. E ciò non per alterigia, ma perchè
sieno allontanati quant'è possibile i sospetti di
cupidigia intorno le combinazioni che possono
nascere dalla convivenza. Il dottore ha troppo
da guadagnare sposandoti, perchè non si veda in
ogni suo atto una macchinazione per arrivarci.
Se fosse già andato e tornato dal suo viaggio, la
celebrità meritata e la fortezza mostrata, pareggierebbero
forse le vostre condizioni. Ma si è
mostrato debole, è naturale che lo si creda interessato.
Tu non puoi avere di lui una stima
troppo alta. Se lo accogli e lo fai tuo intimo e
lo difendi e ti comprometti per lui, è segno che
ne sei innamorata. Ora un matrimonio d'amore
tollerabile, è qualche volta lodevole in un uomo,
è quanto c'è di meno elegante per una signora.</p>

<p class="center">ELENA</p>

<p>Ma chi ha mai pensato...?</p>

<p class="center">TEODORO</p>

<p>Tu no, ma il dottore certo.</p>

<p class="center">ELENA</p>

<p>Non è vero.</p>

<p class="center">TEODORO</p>

<p>Lo si vede in ogni luogo dove tu sei.</p>

<p class="center">ELENA</p>

<p>Non ce lo porto io.<span class="pagenum"><a name="Page_111" id="Page_111">[111]</a></span></p>

<p class="center">TEODORO</p>

<p>Oh no! per questo c'è D'Almèna che lo serve.</p>

<p class="center">ELENA</p>

<p>D'Almèna!</p>

<p class="center">TEODORO</p>

<p>Sono inseparabili, ti ho detto. Sai che mi rispose
D'Almèna quando gli domandai perchè non
si faceva più vedere in casa tua?</p>

<p class="center">ELENA</p>

<p>Qualche impertinenza.</p>

<p class="center">TEODORO</p>

<p>Mi ha detto: pregherò vostra nipote di volermi
ricevere quando sarà diventata la signora Sarni.</p>

<p class="center">ELENA</p>

<p>No!</p>

<p class="center">TEODORO</p>

<p>Testuale!</p>

<p class="center">FILIPPO</p>

<p>L'ha detto anche a me.</p>

<p class="center">ELENA</p>

<p>D'Almèna può dire quello che gli piace.</p>

<p class="center">TEODORO</p>

<p>Credi a me, accetta il pagamento della scommessa.
Ciò tronca le dicerie, e risponde vittoriosamente
a D'Almèna.<span class="pagenum"><a name="Page_112" id="Page_112">[112]</a></span></p>

<p class="center">FILIPPO</p>

<p>Ad ogni modo decidete subito. Se persistete
nel rifiuto corro ad avvertirne la contessa. A non
volerla ricevere quando fosse venuta, lo scandalo
sarebbe grave. Vado?</p>

<p class="center">ELENA (<i>a Teodoro</i>)</p>

<p>Mi dài la tua parola d'onore che D'Almèna ti
ha risposto a quel modo?</p>

<p class="center">TEODORO</p>

<p>Parola d'onore.</p>

<p class="center">ELENA (<i>a Filippo</i>)</p>

<p>Anche a voi?</p>

<p class="center">FILIPPO</p>

<p>Anche a me, e in presenza d'altri. Vado?</p>

<p class="center">ELENA</p>

<p>No, rimanete. D'Almèna rovina tutte le cause
che prende a difendere.</p>

<p class="center">FILIPPO</p>

<p>Badate, saranno qui a momenti. Sono in sette
od otto. Non volete servire un Lunch?</p>

<p class="center">ELENA</p>

<p>Sì, come vi piace, combinate voi.</p>

<p class="center">FILIPPO</p>

<p>Mi nominate vostro Maggiordomo? Do gli ordini?<span class="pagenum"><a name="Page_113" id="Page_113">[113]</a></span></p>

<p class="center">ELENA</p>

<p>Sì.</p>

<p class="center">
(<i>Filippo va a suonare il campanello vicino al camino,<br />
vede i fiori d'Andrea, li guarda, li fiuta e li<br />
mette a posto. S'avvia verso la veranda. Quando<br />
entra Anselmo gli parla sottovoce</i>).</p>

<p class="center">ELENA (<i>a Teodoro</i>)</p>

<p>Tu dovevi prevederle queste cose. Tu dovevi
impedire la scommessa, rifiutarmi quella lettera,
darmi allora quei consigli che mi dài adesso.</p>

<p class="center">TEODORO</p>

<p>Chi poteva immaginare che sarebbe rimasto?
Ti prende il rimorso? Va là che non gli è parso
vero di salvarsi da un eroismo precipitato. Non
è piacevole morir di freddo e di scorbuto.</p>

<p class="center">ELENA</p>

<p>E se fosse stato uomo da partire?</p>

<p class="center">TEODORO</p>

<p>Sarebbe partito. Tu l'hai pregato di rimanere?</p>

<p class="center">ELENA</p>

<p>No, anzi!</p>

<p class="center">TEODORO</p>

<p>E allora? Scendi dalle nuvole. Quello adocchia
le tue rendite.</p>

<p class="center">ELENA</p>

<p>Vorrei esserne sicura. (<i>Anselmo via</i>).<span class="pagenum"><a name="Page_114" id="Page_114">[114]</a></span></p>

<p class="center">FILIPPO</p>

<p>Ecco fatto. Avrete un buffet di prim'ordine.
Dove avete preso quei bei fiori dei campi?</p>

<p class="center">ELENA</p>

<p>Avete combinato?</p>

<p class="center">FILIPPO</p>

<p>Tutto, ve li ha portati il Dottore, eh?</p>

<p class="center">ELENA</p>

<p>Gettateli via.</p>

<p class="center">FILIPPO</p>

<p>Oh! Perchè? Ne prendo uno, permettete?</p>

<p class="center">ELENA</p>

<p>Ormai tanto vale eh? Fate. (<i>scampanellata</i>).</p>

<p class="center">FILIPPO</p>

<p>Eccoli qui.</p>

<p class="center">ELENA</p>

<p>Zio, fammi il piacere, valli a ricevere, io verrò
subito, ma non ero preparata a fare del chiasso.
Andate anche voi, Filippo.</p>

<p class="center">FILIPPO</p>

<p>Scusate, mi avete nominato Maggiordomo.</p>

<p class="center">ELENA</p>

<p>Bene, gli ordini li avete dati, ora.</p>

<p class="center">FILIPPO (<i>avvicinandosi a lei sottovoce</i>)</p>

<p>Volete rimaner sola, per raccogliervi, eh?<span class="pagenum"><a name="Page_115" id="Page_115">[115]</a></span></p>

<p class="center">ELENA</p>

<p>Restate, se vi piace.</p>

<p class="center">AMBROGIO</p>

<p>La Contessa del Pallio.</p>

<p class="center">TEODORO</p>

<p>Eccomi. (<i>via. Ambrogio va alla veranda e prepara
la tavola con Anselmo</i>).</p>

<hr class="minor" />

<h3 class="break">SCENA IV.</h3>

<p class="center break"><span class="smcap">Elena</span> e <span class="smcap">Filippo</span>.</p>

<p>&nbsp;<br />&nbsp;</p>

<p class="center">FILIPPO (<i>ad Elena che è rimasta seduta, in tono serio</i>)</p>

<p>Lo amate?</p>

<p class="center">ELENA (<i>alza gli occhi, lo guarda,
li vede i fiori all'occhiello</i>)</p>

<p>Datemi quei fiori.</p>

<p class="center">FILIPPO</p>

<p>Quegli altri?</p>

<p class="center">ELENA</p>

<p>No, quelli che avete voi.</p>

<p class="center">FILIPPO</p>

<p>Mi avete permesso....<span class="pagenum"><a name="Page_116" id="Page_116">[116]</a></span></p>

<p class="center">ELENA</p>

<p>Ed ora ve li chiedo. (<i>Filippo glieli dà, essa
prende anche gli altri e va a gettarli tutti dalla finestra</i>)
Così. (<i>dalla stanza vicina si sentono chiacchere
e risa</i>) Chiudete quell'uscio.</p>

<p class="center">FILIPPO</p>

<p>È chiuso.</p>

<p class="center">ELENA</p>

<p>Come parlano forte! &mdash; Sarni e D'Almèna sono
proprio tanto amici?</p>

<p class="center">FILIPPO</p>

<p>Ma sì, mi fa meraviglia che me lo chiediate.
Appena seppe che il Dottore non era partito,
D'Almèna gli portò il suo biglietto di visita, e
cominciò a rimorchiarlo dappertutto.</p>

<p class="center">ELENA</p>

<p>Gliele avete proprio intese a dir voi, quelle
parole?</p>

<p class="center">FILIPPO</p>

<p>Quali?</p>

<p class="center">ELENA</p>

<p>Che non avrebbe più posto il piede in casa
mia finchè non fossi diventata la Signora Sarni?</p>

<p class="center">FILIPPO</p>

<p>Certo, e non c'ero io solo.</p>

<p class="center">ELENA (<i>avanzandosi</i>)</p>

<p>Andiamo di là?<span class="pagenum"><a name="Page_117" id="Page_117">[117]</a></span></p>

<p class="center">FILIPPO</p>

<p>Con quel viso scuro?</p>

<p class="center">ELENA</p>

<p>No, no. (<i>ridendo</i>) Sono di buonissimo umore;
vedrete. Andiamo.</p>

<p class="center">FILIPPO</p>

<p>Aspettate un momentino.</p>

<p class="center">ELENA</p>

<p>Per far che?</p>

<p class="center">FILIPPO</p>

<p>Voglio dirvi una cosa. Se proprio non amate
il Sarni...</p>

<p class="center">ELENA</p>

<p>Ma no, che sciocchezza!</p>

<p class="center">FILIPPO</p>

<p>E se siete disposta a diventar quella d'una
volta...</p>

<p class="center">ELENA</p>

<p>Cioè?</p>

<p class="center">FILIPPO</p>

<p>Cioè gaia e senza pensieri.... avvertitemene,
io mi ecclisso.... perchè avrei paura d'innamorarmi
di voi. (<i>Elena ride</i>) Ho capito che stavo
innamorandomi dal disgusto che ho provato vedendovi
mutata. Ora seria e pensierosa, mi piacevate
meno... ma se tornate quella di prima...
ve l'ho poi detto.<span class="pagenum"><a name="Page_118" id="Page_118">[118]</a></span></p>

<p class="center">ELENA</p>

<p>Sì, sì, andiamo, andiamo. (<i>Lo prende a braccetto
e s'avviano a sinistra. Appena i due hanno spalancato
l'uscio che va nell'altra camera, si sente da
quella un oh! generale. S'intravedono due o tre uomini
venire incontro ad Elena. Grido: &mdash; La Corte &mdash; applausi
dall'altra camera</i>).</p>

<hr class="minor" />

<h3 class="break">SCENA V.</h3>

<p class="blockquot">Rimangono in scena soli <span class="smcap">Ambrogio</span> e <span class="smcap">Anselmo</span> che stanno
dietro la tavola del buffet apparecchiata. Sulla tavola
un <i>samovar</i> acceso, bottiglie di Champagne ed altri
vini. Bicchieri e tazze. Torte, confetti. Dall'altra parte
giungono forti risate, poi ad un tratto un Oh! di sorpresa
seguìto da un mormorio. Entra precipitoso Filippo,
va alla tavola e dice:</p>

<p>&nbsp;<br />&nbsp;</p>

<p class="center">FILIPPO</p>

<p>Un bicchier d'acqua, presto. (<i>Lo prende e correndo
lo porta di là. Sull'uscio Paolo e Rulfi vengono
precipitosi</i>).</p>

<p class="center">PAOLO</p>

<p>Cognac, Cognac!</p>

<p class="center">RULFI</p>

<p>No, Marsala, meglio Marsala. Ambrogio, presto
un bicchierino di Marsala. (<i>Ambrogio serve</i>).</p>

<p class="center">ANSELMO</p>

<p>Qualcuno si sente male?</p>

<p class="center">RULFI</p>

<p>Sì, la Marchesa.<span class="pagenum"><a name="Page_119" id="Page_119">[119]</a></span></p>

<hr class="minor" />

<h3 class="break">SCENA VI.</h3>

<p class="center break"><span class="smcap">Teodoro</span>, poi secondo le indicazioni tutti gli altri,
cioè: <span class="smcap">Gemma, Del Sannio, Rubaconti, Sarni,
Lerici</span>, poi <span class="smcap">Elena</span> e <span class="smcap">Filippo</span>, poi di nuovo
<span class="smcap">Teodoro</span>.</p>

<p>&nbsp;<br />&nbsp;</p>

<p class="center">TEODORO (<i>a Paolo e Rulfi</i>)</p>

<p>Lasciate, non è nulla, s'è già riavuta. Ha presa
una storta al piede e il dolore l'ha fatta impallidire
a quel modo. Non è nulla, discorre, vedete.</p>

<p class="center">PAOLO</p>

<p>Meno male.</p>

<p class="center">GEMMA (<i>entrando, a Teodoro che torna di là</i>)</p>

<p>È bello e passato. Ora viene. (<i>Rubaconti e Del
Sannio entrano con Gemma</i>).</p>

<p class="center">PAOLO (<i>a Gemma</i>)</p>

<p>Voi non state di là?</p>

<p class="center">GEMMA</p>

<p>Non mi vuole vicino, mi ha lanciato uno
sguardo tragico. La storta la vuol dare a noi.
Quello era uno svenimento bello e buono.</p>

<p class="center">RULFI</p>

<p>Amore! Amore!<span class="pagenum"><a name="Page_120" id="Page_120">[120]</a></span></p>

<p class="center">GEMMA</p>

<p>Non la credevo così presa.</p>

<p class="center">RULFI</p>

<p>Eh quel dottore? Invece d'andare al polo è
arrivato a Cipro.</p>

<p class="center">TUTTI</p>

<p>Ah! Ah! (<i>ridono</i>).</p>

<p class="center">DEL SANNIO</p>

<p>Come ha detto? Non ho capito.</p>

<p class="center">RUBACONTI</p>

<p>Che il dottore invece d'andare al polo è arrivato
a Cipro.</p>

<p class="center">DEL SANNIO</p>

<p>Ah! (<i>non capisce ma ride</i>) Eh! Eh!</p>

<p class="center">RUBACONTI</p>

<p>Ne capisci meno di prima.</p>

<p class="center">DEL SANNIO</p>

<p>Oh! bella cosa. È arrivato... ma no, se non
è partito.</p>

<p class="center">RULFI</p>

<p>Cipro è un'isola dove è nata Venere, la dea
degli Amori.</p>

<p class="center">DEL SANNIO</p>

<p>Vedo.<span class="pagenum"><a name="Page_121" id="Page_121">[121]</a></span></p>

<p class="center">GEMMA</p>

<p>Non ci siete. Sarni voleva andare al Polo, n'è
vero?</p>

<p class="center">DEL SANNIO</p>

<p>Sì.</p>

<p class="center">GEMMA</p>

<p>E invece s'è innamorato della Marchesa e
l'ha innamorata di sè. È arrivato a Cipro.</p>

<p class="center">DEL SANNIO</p>

<p>Ah! Ah! bellissimo! Cipro è la patria... bellissimo,
bellissimo. (<i>s'allontana</i>).</p>

<p class="center">RUBACONTI</p>

<p>Ora lo va a ridire. E lo dà per suo. Ripete
per suoi tutti i detti che gli riesce di capire.</p>

<p class="center">RULFI</p>

<p>Glielo regalo.</p>

<p class="center">RUBACONTI</p>

<p>L'avete visto, contessa, in istrada?</p>

<p class="center">GEMMA</p>

<p>Chi?</p>

<p class="center">RUBACONTI</p>

<p>Il dottor Sarni; era fermo sull'angolo della
casa qui sotto.</p>

<p class="center">GEMMA</p>

<p>Possibile? Ci ha veduti entrare?<span class="pagenum"><a name="Page_122" id="Page_122">[122]</a></span></p>

<p class="center">RUBACONTI</p>

<p>Oh certo. L'ho mostrato a Rulfi che ci ha fatto
una risata.</p>

<p class="center">RULFI</p>

<p>Sfido, era troppo comico. Aveva un'aria di
cane bastonato.</p>

<p class="center">ELENA (<i>tornando con D'Aspri, Filippo e gli altri</i>)</p>

<p>Ah bella, bella, bella, Gemma ti ringrazio.
Quella statuetta è un capolavoro.</p>

<p class="center">GEMMA</p>

<p>La terrai nel tuo salone?</p>

<p class="center">ELENA</p>

<p>Certo. Ci sta così bene! Voglio che tutti la
vedano.</p>

<p class="center">D'ASPRI</p>

<p>È un trofeo di vittoria.</p>

<p class="center">FILIPPO</p>

<p>I capitani veneziani tenevano nel loro salone
il fanale delle galee vinte al nemico.</p>

<p class="center">GEMMA</p>

<p>Qui manca il nemico.</p>

<p class="center">D'ASPRI</p>

<p>Ecco il prodigio della vittoria.</p>

<p class="center">TEODORO (<i>tornando dal salone</i>).</p>

<p>Elena!<span class="pagenum"><a name="Page_123" id="Page_123">[123]</a></span></p>

<p class="center">ELENA</p>

<p>O zio, un bicchiere di Champagne, e t'incarico
di fare il brindisi in mio nome.</p>

<p class="center">TEODORO</p>

<p>Ai vostri begl'occhi, contessa!</p>

<p class="center">GEMMA</p>

<p>No, no, lo voglio di circostanza. Non sono io
l'eroina qui. Un brindisi a me non è possibile.</p>

<p class="center">TEODORO</p>

<p>È passabile.</p>

<p class="center">D'ASPRI</p>

<p>Ma passibile d'uno migliore.</p>

<p class="center">RULFI</p>

<p>A buon conto è passato. (<i>tutti ridono</i>).</p>

<p class="center">GEMMA</p>

<p>Lo farò io. Ai viaggiatori che rimangono.</p>

<p class="center">ELENA</p>

<p>No! ai viaggiatori che partono.</p>

<p class="center">RULFI</p>

<p>Ah che ingratitudine! (<i>tutti bevono ridendo</i>).</p>

<p class="center">DEL SANNIO (<i>a Pardi e Lerici che stanno
presso<br /> la porta che mette al salone</i>)</p>

<p>Ho avuto occasione di dire un motto che fu
trovato spiritoso.</p>

<p class="center">PARDI</p>

<p>Fuori.<span class="pagenum"><a name="Page_124" id="Page_124">[124]</a></span></p>

<p class="center">DEL SANNIO</p>

<p>Sapete che il dottor Sarni è innamorato della
Marchesa Elena?</p>

<p class="center">LERICI</p>

<p>E viceversa.....</p>

<p class="center">DEL SANNIO</p>

<p>Ebbene, ho detto che il dottore volendo andare
al Polo, è arrivato a Capri. (<i>i due restano
seri</i>) Non capite?</p>

<p class="center">PARDI E LERICI</p>

<p>No.</p>

<p class="center">DEL SANNIO</p>

<p>A Capri, è arrivato a Capri!</p>

<p class="center">PARDI</p>

<p>Ho inteso, e poi?</p>

<p class="center">DEL SANNIO</p>

<p>Pare impossibile!.... Capri è un'isola.</p>

<p class="center">LERICI</p>

<p>Vicino a Napoli.</p>

<p class="center">DEL SANNIO</p>

<p>Dov'è nata Venere.</p>

<p class="center">LERICI</p>

<p>Cipro vuoi dire.<span class="pagenum"><a name="Page_125" id="Page_125">[125]</a></span></p>

<hr class="minor" />

<h3 class="break">SCENA VII.</h3>

<p class="center break"><span class="smcap">Andrea</span> e detti.</p>

<p>&nbsp;<br />&nbsp;</p>

<p class="center">SERVO</p>

<p>Il signor Sarni.</p>

<p class="center">DEL SANNIO</p>

<p>Ci..... (<i>vede Andrea</i>) Diavolo! (<i>s'allontana. Lerici
e Pardi s'allontanano ridendo</i>).</p>

<p class="center">ANDREA (<i>fra sè</i>)</p>

<p>Li faccio scappare. (<i>si guarda indosso per vedere
se ha nulla di singolare</i>) Sembrano ridere di me.
(<i>va verso il gruppo dov'è Elena</i>) Marchesa, ho visto
entrare questi signori coll'aria così allegra che
non ho saputo resistere al desiderio di seguirli.
(<i>a Gemma</i>) Contessa. (<i>nota l'imbarazzo di tutti</i>) Si
direbbe che faccio l'effetto dell'ombra di Banco.
(<i>verso Elena cercando intavolar discorso per uscire
d'imbarazzo</i>) Ho visto di là un oggetto d'arte
che non avevate ieri.... una statuetta bellissima.</p>

<p class="center">
(<i>Rulfi scoppia in una risata, cercando invano<br />
di contenersi</i>).<br />
</p>

<p class="center">ANDREA</p>

<p>Pare che senza accorgermene dico delle cose
molto lepide.<span class="pagenum"><a name="Page_126" id="Page_126">[126]</a></span></p>

<p class="center">FILIPPO (<i>volendo accomodare</i>)</p>

<p>No, sono io che gli rammentavo uno scherzo.</p>

<p class="center">RULFI</p>

<p>Ma sì, è Filippo che... (<i>s'allontana ridendo con
Filippo</i>) È troppo comico.</p>

<p class="center">ANDREA (<i>fra sè</i>)</p>

<p>Ridono di me!</p>

<p class="center">ELENA (<i>s'alza e segue Rulfi e Filippo</i>)</p>

<p>Mi fate il piacere di contenervi.... non voglio
guai!</p>

<p class="center">ANDREA (<i>cogliendo il momento che Elena
sta per<br /> tornare vicino a Gemma</i>)</p>

<p>Ho fatto male a tornare?</p>

<p class="center">ELENA</p>

<p>Perchè?</p>

<p class="center">ANDREA</p>

<p>Lo domando a voi. Devo aver detto un'ingenuità.</p>

<p class="center">ELENA</p>

<p>Oh! siete così ingenuo?!</p>

<p class="center">ANDREA</p>

<p>Lo sapete?</p>

<p class="center">ELENA</p>

<p>Io non so nulla; lo saprà il vostro amico
D'Almèna.<span class="pagenum"><a name="Page_127" id="Page_127">[127]</a></span></p>

<p class="center">ANDREA</p>

<p>D'Almèna!</p>

<p class="center">ELENA</p>

<p>Non è vostro amico?</p>

<p class="center">ANDREA</p>

<p>Amicissimo.... ma....</p>

<p class="center">ELENA</p>

<p>Non vi domando spiegazioni... e non mi parlate
piano, ve ne prego.</p>

<p class="center">ANDREA</p>

<p>Con che tono me lo dite!.... per carità.....</p>

<p class="center">ELENA</p>

<p>Zio! (<i>chiama Teodoro</i>).</p>

<p class="center">ANDREA</p>

<p>Ah! (<i>colpito, addoloratissimo</i>).</p>

<p class="center">TEODORO (<i>accorrendo</i>)</p>

<p>Mi hai chiamato?</p>

<p class="center">ELENA</p>

<p>Sì, volevo pregarti di far servire il thè, ma
lo faccio io, tu mi aiuti.</p>

<p class="center">TEODORO</p>

<p>Volentieri.</p>

<p class="center">FILIPPO (<i>è tornato nel cerchio dove c'è Gemma.<br />
A Gemma che si vuol levare</i>)</p>

<p>No, no, ancora un momento.<span class="pagenum"><a name="Page_128" id="Page_128">[128]</a></span></p>

<p class="center">GEMMA</p>

<p>Dite delle cose impossibili.</p>

<p class="center">PARDI</p>

<p>Le dice perchè non le può fare.</p>

<p class="center">GEMMA</p>

<p>Con voi non si può discorrere. (<i>si alza</i>).</p>

<p class="center">FILIPPO</p>

<p>Badate, contessa, che se vi allontanate, dico
una parola sottovoce a questi signori.</p>

<p class="center">GEMMA</p>

<p>Che parola?</p>

<p class="center">FILIPPO</p>

<p>Volete sentirla voi prima? Ma nell'orecchio.</p>

<p class="center">GEMMA</p>

<p>No, no. (<i>s'allontana</i>).</p>

<p class="center">TUTTI (<i>a Filippo</i>)</p>

<p>A noi... a noi...</p>

<p class="center">
(<i>Filippo li raccoglie e parla piano.<br />
Tutti scoppiano dalle risa</i>)</p>

<p class="center">ELENA</p>

<p>Voglio sentire anch'io.</p>

<p class="center">FILIPPO</p>

<p>Sì, venite, venite, Marchesa.<span class="pagenum"><a name="Page_129" id="Page_129">[129]</a></span></p>

<p class="center">GEMMA (<i>s'avvicina ad Andrea che è ritto<br />
vicino al camino</i>).</p>

<p>Che ha? Perchè sta in disparte? Ha l'aria
di cattivo umore.</p>

<p class="center">ANDREA</p>

<p>Dacchè ha la bontà d'accorgersene, mi risponda
lei. Sono capitato qui a sproposito, eh?
Mi spieghi. Qualunque cosa mi dica, se anche
mi dovesse offendere mortalmente, gliela perdono
e la ringrazio fin d'ora. Che fa qui tutta
questa gente?</p>

<p class="center">GEMMA</p>

<p>Siamo venuti a portare alla Marchesa il pegno
d'una scommessa.</p>

<p class="center">ANDREA</p>

<p>Quella statua?</p>

<p class="center">GEMMA</p>

<p>Sì.</p>

<p class="center">ANDREA</p>

<p>E la scommessa?</p>

<p class="center">GEMMA</p>

<p>Oh! una cosa da nulla.</p>

<p class="center">ANDREA</p>

<p>Ma perchè la mia venuta ha messo tanto imbarazzo?
Si parlava di me? Lo so bene che
quelli non mi sono amici. Che dicevano?<span class="pagenum"><a name="Page_130" id="Page_130">[130]</a></span></p>

<p class="center">GEMMA</p>

<p>Perchè non è partito pel suo viaggio lei?</p>

<p class="center">ANDREA</p>

<p>Non me lo domandi. Perchè non ero degno
di farlo.</p>

<p class="center">GEMMA</p>

<p>C'è chi pretende che l'abbia trattenuto la
Marchesa.</p>

<p class="center">ANDREA</p>

<p>Questo si diceva al mio arrivo?</p>

<p class="center">GEMMA</p>

<p>E dicono che la Marchesa si fosse vantata di
volerlo trattenere per esperimentare il potere
de' suoi vezzi.</p>

<p class="center">ANDREA</p>

<p>È un' infamia!....</p>

<p class="center">GEMMA</p>

<p>Certo, se fosse...</p>

<p class="center">ANDREA</p>

<p>Dico la voce che è un' infamia. La Marchesa
è incapace... oh!</p>

<p class="center">GEMMA</p>

<p>Eppure io stessa.....</p>

<p class="center">ANDREA</p>

<p>Non è vero, non è vero! (<i>vuol passare nel mezzo</i>).<span class="pagenum"><a name="Page_131" id="Page_131">[131]</a></span></p>

<p class="center">GEMMA</p>

<p>Per carità, non facciamo scandali.</p>

<p class="center">ANDREA</p>

<p>Ha ragione. Questa gente non ne vale la pena.</p>

<p class="center">GEMMA (<i>agli altri</i>)</p>

<p>Andiamo.</p>

<p class="center">
(<i>Tutti s'alzano</i>)
</p>

<p>Per la gita a Napoli è inteso?</p>

<p class="center">ELENA</p>

<p>Sì, riceverete la circolare.</p>

<p class="center">GEMMA</p>

<p>Va bene. Addio, cara.</p>

<p class="center">ELENA</p>

<p>E grazie. (<i>piano a Filippo</i>) Filippo, fate di portar
via il dottor Sarni, non voglio spiegazioni.</p>

<p class="center">FILIPPO</p>

<p>Subito. (<i>mentre gli altri fanno i saluti s'avvicina
al dottor Sarni</i>) Viene con noi, dottore?</p>

<p class="center">ANDREA</p>

<p>No.</p>

<p class="center">
(<i>Filippo s'inchina e torna ad Elena<br />
cui parla sottovoce</i>).</p>

<p class="center">ELENA (<i>ad Andrea</i>)</p>

<p>Devo uscire, ve ne avverto.</p>

<p class="center">ANDREA</p>

<p>Me l'avete detto un'altra volta, non era vero,<span class="pagenum"><a name="Page_132" id="Page_132">[132]</a></span>
v'aspetterò. Voglio parlarvi, doveste farmi cacciare
dai vostri domestici.</p>

<p class="center">ELENA</p>

<p>Va bene. (<i>s'allontana</i>).</p>

<p class="center">TEODORO (<i>ad Elena</i>)</p>

<p>Se credi, io rimango.</p>

<p class="center">ELENA</p>

<p>No, tanto vale, la faremo finita, addio. (<i>Tutti
partono. Elena li accompagna</i>).</p>

<hr class="minor" />

<h3 class="break">SCENA VIII.</h3>

<p class="center break"><span class="smcap">Andrea</span>, i due domestici, poi <span class="smcap">Elena</span>.</p>

<div class="blockquot"><p>(I due domestici vanno e vengono sparecchiando).</p></div>

<p>&nbsp;<br />&nbsp;</p>

<p class="center">ELENA (<i>tornando ai domestici</i>)</p>

<p>Lasciate pure. (<i>i domestici escono</i>).</p>

<hr class="minor" />

<h3 class="break">SCENA IX.</h3>

<p class="center break"><span class="smcap">Elena</span> e <span class="smcap">Andrea</span></p>

<p>&nbsp;<br />&nbsp;</p>

<p class="center">ANDREA</p>

<p>Ieri sono uscito di qui a mezzanotte, dopo di
aver passato tre ore con voi in discorsi intimi<span class="pagenum"><a name="Page_133" id="Page_133">[133]</a></span>
e confidenti, oggi vi trovo avversa e sprezzante.
Questo mutamento dev'essere il frutto di qualche
enorme inganno. Siamo circondati di gente
invidiosa e cattiva. Qualunque cosa vi abbiano
detto di me, ripetetela, perchè mi scolpi e li
confonda. Avreste dovuto accertarvene prima di
offendermi. Io quando v'intesi calunniata sentii
tutto l'esser mio sollevarsi e gridarmi la vostra
innocenza.</p>

<p class="center">ELENA</p>

<p>Calunniata? D'Almèna forse?</p>

<p class="center">ANDREA</p>

<p>È la seconda volta che lo nominate..... Ciò
mi prova che l'insidia colpisce anche lui. D'Almèna
non mi ha mai parlato di voi.</p>

<p class="center">ELENA (<i>ironica</i>)</p>

<p>Poveretto!</p>

<p class="center">ANDREA</p>

<p>Perchè quell'ironia? Voi mi parlate come ad
un nemico..... Che pensate di me? Ho diritto di
saperlo!</p>

<p class="center">ELENA</p>

<p>Diritto?.....</p>

<p class="center">ANDREA</p>

<p>Diritto. Dacchè mi avete accolto in casa vostra
e datami la vostra confidenza e carpitami
la mia, pretendo sapere se tutto ciò non fu che<span class="pagenum"><a name="Page_134" id="Page_134">[134]</a></span>
un inganno atroce, e se voi ne siete vittima
con me, o colpevole.</p>

<p class="center">ELENA</p>

<p>Dio! le grandi frasi! Che vi ho fatto? Andiamo.</p>

<p class="center">ANDREA</p>

<p>Avete tollerato che in casa vostra i vostri
amici ridessero di me, e li avete secondati.
Quando vi supplicai tremando di una parola
onesta, avete troncato netto il discorso, chiamando
ostensibilmente vostro zio, perchè apparisse
chiaro che sdegnavate di parlarmi. Non
si farebbe altrimenti con un uomo disonorato.
Ho sofferto una tortura senza nome, e non potevo
che o scoppiare brutalmente, e mi contenni
per rispetto di voi, o raddoppiare il mio avvilimento
tacendo. Non conosco l'arte di mordere
sorridendo. Non sono elegante io come quelli
che vi circondano. Me l'avete appreso voi stessa;
ma in dieci giorni volendo, potrei essere quello
ch'essi sono, essi in dieci anni non potrebbero
diventare quello che sono io. Dovete vedere al
mio viso ed alla violenza delle mie parole che
soffro un dolore mortale. Di che mi accusano?
È così velenoso quello che mi dovreste dire,
che non osate profferire parola?</p>

<p class="center">ELENA</p>

<p>Chiedete al vostro amico D'Almèna che vi
ripeta ciò che va dicendo di voi e di me.<span class="pagenum"><a name="Page_135" id="Page_135">[135]</a></span></p>

<p class="center">ANDREA</p>

<p>Lo chiedo a voi dacchè lo sapete. Egli è incapace
di offendermi e di offendervi. La sua
onestà è così intatta come la vostra, ma la sua
amicizia è ben più salda.</p>

<p class="center">ELENA</p>

<p>E disinteressata....</p>

<p class="center">ANDREA</p>

<p>La sua, sì. Non la mia per lui. Gli debbo
una gran riconoscenza.</p>

<p class="center">ELENA</p>

<p>Lo confessate!</p>

<p class="center">ANDREA</p>

<p>E voi lo sapete dunque! Quando ebbi rinunziato
al mio viaggio, mi sentii caduto dal buon
concetto dei miei amici, ho patito i motteggi
dei vostri, ho veduto della gente guardarmi
sogghignando; in voi stessa nei primi giorni
appariva una sfiducia che credetti di aver
poi dissipato. D'Almèna solo venne da me non
cercato, mi sostenne contro me stesso, rimproverandomi
sempre il mutato proposito, ma
mostrandomi di non attribuirlo a viltà. Non
basta. Due mesi fa occupavo una cattedra di
scienze fisiche in un grande istituto privato;
quando mi decisi per la spedizione rinunziai a
quel posto che si dovette dar subito ad altri. I<span class="pagenum"><a name="Page_136" id="Page_136">[136]</a></span>
miei pochi risparmi erano quasi tutti andati
negli apparecchi del viaggio. Rimanendo dovevo
pensare a vivere. Il futuro non m'inquietava, il
mio nome è noto nel mondo della scienza ed ho
già offerte per l'anno venturo; ma il bisogno
era urgente...</p>

<p class="center">ELENA (<i>attentissima</i>)</p>

<p>E D'Almèna?</p>

<p class="center">ANDREA</p>

<p>D'Almèna indovinò le mie strettezze e senza
parlarmene mi offrì di collaborare a giornali
quotidiani e settimanali, e mi pregò come di
un favore, perchè accettassi di dare lezioni
private.</p>

<p class="center">ELENA</p>

<p>Oh!</p>

<p class="center">ANDREA</p>

<p>Volevo vivere nel vostro mondo, seguirvi ai
teatri, ai balli, non apparirvi da meno degli
altri. Quando la sera esco di casa vostra e mi
riduco nella mia, la notte mi va intera a scribacchiare
articoli di scienza volgare. E la mattina
corro da un capo all'altro di Roma a dar
lezioni di chimica elementare a pochi ragazzi
o stupidi o svogliati che tremano dell'esame.
Le ore del sonno le rubo qua e là nei ritagli
di tempo, perchè voglio e devo anche lavorare<span class="pagenum"><a name="Page_137" id="Page_137">[137]</a></span>
per me, per la mia scienza, che è il mio avvenire,
la mia coscienza, il mio diritto alla vita.
Tutto ciò non mi affligge nè mi affatica, verrà
il mio giorno, ne sono sicuro, vi amo troppo
per non sapermelo conquistare; ma voi mi avete
tolto la gaiezza della mia povertà, e scemata
la fede nel premio.</p>

<p class="center">ELENA</p>

<p>Perdonatemi.</p>

<p class="center">ANDREA</p>

<p>Mi avete costretto a svelarvi un triste segreto.
Ero così orgoglioso di nascondervelo. Mi
insuperbiva tanto la vostra felice ignoranza delle
mie miserie. Ora, pensando a me, quelle piccole
cure mi avviliranno agli occhi vostri: questo
timore che mi è così amaro che vinca il risentimento
dell'offesa patita. Elena, la collera è
fiaccata, ve ne supplico, ditemi di che mi hanno
accusato.</p>

<p class="center">ELENA</p>

<p>Non parliamone più. Scordate quel cattivo
momento, non fatemi vergognare di me stessa.</p>

<p class="center">ANDREA</p>

<p>No, le male erbe vanno sradicate. Pensate
che la calunnia ha potuto farvi scordare il mio
amore che conoscevate benchè non ve ne avessi
mai parlato. È vero?</p>

<p class="center">
(<i>Elena acconsente volontariamente</i>).
<span class="pagenum"><a name="Page_138" id="Page_138">[138]</a></span></p>

<p class="center">ANDREA</p>

<p>E ha potuto farvi scordare il vostro, Elena,
perchè voi mi avete amato, perchè nel fondo
del cuore mi amate ancora, non vi chiedo che
lo diciate, lo sento. Ieri sera quando mi levai
per salutarvi mi avete guardato con degli occhi
così dolci e penetranti, il vostro sguardo ha
cercato il mio, caldo come una vampa, mite
come una carezza materna. Lunedì al teatro
nel vostro palco quando sedetti accanto a voi, e
stretto dalla folla dei visitatori, il mio braccio
premette tutto il vostro, ho sentito il brivido
che vi prese al mio contatto, e al ballo della
Neddinngton avete portato nel corsetto quella
rosa pallida che vi avevo dato io, e quando vi
cadde a terra, la coglieste voi stessa, premurosa
che non vi fosse ridata da altri. Elena, voi mi
amate e la gente volgare è nemica dell'amore,
non sa che trastullarsene od ucciderlo.</p>

<p class="center">ELENA</p>

<p>Perdonatemi.</p>

<p class="center">ANDREA</p>

<p>No, no, non basta od è troppo. Troppo, perchè
non ho più rancori, ma non basta per la nostra
pace. Ditemi, ditemi, Elena..... dimmi, di che
mi hanno accusato?</p>

<p class="center">ELENA</p>

<p>Non posso, lo vedete, ho ceduto alle vostre<span class="pagenum"><a name="Page_139" id="Page_139">[139]</a></span>
parole, avevo l'animo esacerbato, voi me lo avete
rasserenato. Sono tanto contenta di voi! È così
buono credere e confidare! Non attristiamoci con
cattivi ricordi. Dimentichiamo.</p>

<p class="center">ANDREA</p>

<p>Ebbene sì, dimentichiamo. Ma la grande parola
è profferita, Elena, dimmi che mi ami, dimmelo,
ripagami dalle torture che mi hai fatto soffrire,
dimmi che sei mia!</p>

<p class="center">ELENA</p>

<p>No, Andrea, Andrea!</p>

<p class="center">ANDREA</p>

<p>Una parola. &mdash; Te ne chiedevo una amara. &mdash; Dammi
la più dolce di tutte!</p>

<p class="center">ELENA</p>

<p>Per carità, per carità, restiamo così! Era pur
bello il nostro dolce silenzio cosciente; quando
si è sicuri di una cosa buona, perchè guastarla
con impazienze? Sdegno simulare ed abborrisco
dalla sfrontatezza. Rispettatemi, Andrea. Che
volete da me? Che diventi la vostra amante?
No, no!</p>

<p class="center">ANDREA</p>

<p>Sei libera... sii mia... sii mia moglie.</p>

<p class="center">ELENA (<i>ritraendosi rapidissima</i>)</p>

<p>Ah!<span class="pagenum"><a name="Page_140" id="Page_140">[140]</a></span></p>

<p class="center">ANDREA</p>

<p>Elena! Elena! Che avete, Elena? M'inganno,
è vero? M'inganno! &mdash; Tacete?! (<i>lunga pausa</i>)
Questo vi avevano detto? E l'avete creduto...!
Disgraziata! Voi stimate dunque il vostro amore
meno che i vostri averi dacchè concedendomi l'amore
mi sospettate cupido delle ricchezze. Ah!
mi dài il tuo cuore, e per poco non il tuo corpo...
e difendi lo scrigno...! Ma allora è vero? quello che
mi diceva or ora la contessa? Ed io l'ho trattata
di calunniatrice! È vero! Sono stato il
vostro gingillo, l'istrumento per esperimentare i
vostri vezzi. Ditelo, ditelo che è vero! Quella
era la scommessa...! Quella statuetta ignuda e lasciva,
era il pegno della vostra vittoria. E hanno
riso di me. Lo credo. Non avrei riso io pure
dello scimunito che si fosse impigliato in quei
lacci?</p>

<p class="center">ELENA</p>

<p>Ah! ho paura!</p>

<p class="center">ANDREA</p>

<p>Addio, Marchesa! La più sfrontata <i>cocotte</i>
non avrebbe fatto meglio di voi. (<i>fugge</i>).</p>

<p class="center">
(<i>Elena impietrita non ha nè voce nè moto</i>).</p>

<p class="center break"><i>Cala la tela.</i></p>

<p class="center break">FINE DELL'ATTO TERZO.<span class="pagenum"><a name="Page_141" id="Page_141">[141]</a></span></p>

<hr />

<h2><a name="ATTO_QUARTO" id="ATTO_QUARTO"></a>ATTO QUARTO</h2>

<p class="blockquot">In casa della Contessa Del Pallio. Serra piccola e poco
rischiarata. Invetriata a destra che mette in giardino. Al
fondo, due porte che dànno nell'appartamento, dove c'è
un ballo.</p>

<hr class="minor" />

<h3 class="break">SCENA I.</h3>

<p class="center break"><span class="smcap">Filippo</span> e <span class="smcap">D'Almèna</span>.</p>

<p>&nbsp;<br />&nbsp;</p>

<p class="center">FILIPPO</p>

<p>Qui non verrà nessuno. Di là ballano.</p>

<p class="center">D'ALMÈNA</p>

<p>Che mistero!</p>

<p class="center">FILIPPO</p>

<p>Ti prego di parlarmi come ad un fratello.</p>

<p class="center">D'ALMÈNA</p>

<p>Ah no! Che servirebbe aver dei fratelli se la
fraternità s'improvvisasse alla prima richiesta?</p>

<p class="center">FILIPPO</p>

<p>Come ad un amico.<span class="pagenum"><a name="Page_142" id="Page_142">[142]</a></span></p>

<p class="center">D'ALMÈNA</p>

<p>Sì.</p>

<p class="center">FILIPPO</p>

<p>Credi che la Marchesa ami il dottore?</p>

<p class="center">D'ALMÈNA</p>

<p>Che Marchesa e che Dottore?</p>

<p class="center">FILIPPO</p>

<p>Lo sai.</p>

<p class="center">D'ALMÈNA</p>

<p>Ci sono di là almeno quindici marchese e mezza
dozzina di dottori.</p>

<p class="center">FILIPPO</p>

<p>Va bene. La Marchesa Elena e il dottor Sarni.</p>

<p class="center">D'ALMÈNA</p>

<p>Non vado più dalla Marchesa, credo che nemmeno
il Sarni ci vada; tu che sei di casa lo
devi sapere meglio di me.</p>

<p class="center">FILIPPO</p>

<p>Non mi vuoi rispondere?</p>

<p class="center">D'ALMÈNA</p>

<p>No; rispondo che ti sei indirizzato male. Conosco
una sola persona che sia in grado di darti
le informazioni che desideri, e questa è la Marchesa.
Domandane alla Marchesa.<span class="pagenum"><a name="Page_143" id="Page_143">[143]</a></span></p>

<p class="center">FILIPPO</p>

<p>Gliel'ho domandato.</p>

<p class="center">D'ALMÈNA</p>

<p>Benissimo.</p>

<p class="center">FILIPPO</p>

<p>E mi ha detto che non era vero.</p>

<p class="center">D'ALMÈNA</p>

<p>Ed eccoti contento.</p>

<p class="center">FILIPPO</p>

<p>D'Almèna, D'Almèna, ti parlo sul serio. Tu
vedi un uomo martoriato. Sei così avvezzo a sapermi
di buon umore, che non ti deve parer
vero. Ma è così. Mi sono rivolto a te perchè sei
un uomo di cuore e discreto. Un altro terrebbe
la mia domanda come ad uno sfogo di vanità.
Tutti credono che la Marchesa abbia saltato il
fosso con me e non è vero!</p>

<p class="center">D'ALMÈNA</p>

<p>Ah!... non è vero?</p>

<p class="center">FILIPPO</p>

<p>Ecco... ti dirò...</p>

<p class="center">D'ALMÈNA</p>

<p>Ah! Non voglio confidenze.</p>

<p class="center">FILIPPO</p>

<p>Lasciami sfogare. T'ho chiamato per questo.
Non ne posso più. Sai che un mese fa ci dev'essere<span class="pagenum"><a name="Page_144" id="Page_144">[144]</a></span>
stata una scena violenta fra la Marchesa e
il Sarni. Lui deve aver indovinato la storia della
scomessa; lo sai?</p>

<p class="center">D'ALMÈNA</p>

<p>L'ho argomentato. Sarni non me ne ha mai
fatto parola.</p>

<p class="center">FILIPPO</p>

<p>Nemmeno essa. Ma l'indomani la trovai così
abbattuta che venni in sospetto della cosa. Poi
a vedere che il Dottore non si faceva più vivo,
ne fui sicuro. I primi giorni si mostrava agitata,
cogli occhi rossi, cattiva con me, avversa a suo
zio, tanto che il marchese Teodoro finì per aversene
a male sul serio. Una mattina la incontrai
nei quartieri dove abita il Sarni. Vedendomi, arrossì
e cercò delle scuse, l'indomani mi appostai
e la rividi passare; ma se essa avesse indovinato
il mio spionaggio non me l'avrebbe mai perdonato,
per cui non m'avventurai a tenerle dietro.
Aspettai che tornasse. Se veramente fu in casa
del Dottore, non ce lo trovò, perchè ne tornò
quasi subito. So che gli scrisse. Un giorno che ero
solo nel suo salotto, la posta portò una lettera
dove c'era l'indirizzo del Sarni scritto di pugno
dalla Marchesa, e sotto questo, che era stato
cancellato con un tratto di penna, l'indirizzo
della Marchesa scritto da una mano virile. Ignoro
se fu la sola. Quel Sarni è un villano. Questo<span class="pagenum"><a name="Page_145" id="Page_145">[145]</a></span>
fu il primo capitolo della mia storia, e durò
una diecina di giorni. Veniamo al secondo. &mdash; Una
sera ricevo un biglietto: Caro Filippo,
Accompagnatemi al teatro. Elena. Corro. Le
moine che mi fece non te le posso dire. E più
veniva gente e più mi vezzeggiava, tanto che
il palco finì per vuotarsi e si rimase soli. Io
capii il latino. Questa, al solito, mi sventola
come una bandiera per farsi scorgere. E vada.
L'impiego non è cattivo.</p>

<p class="center">D'ALMÈNA</p>

<p>E combina colle tue teorie.</p>

<p class="center">FILIPPO</p>

<p>Quali?</p>

<p class="center">D'ALMÈNA</p>

<p>In materia d'amore, colle donne eleganti, non
preferisci il parere all'essere?</p>

<p class="center">FILIPPO</p>

<p>Sì, quando dura poco, e il parere non ha fondamento.
Ma qui! Qualche volta sembrava volerci
credere anch'essa.</p>

<p class="center">D'ALMÈNA</p>

<p>Bravo, le tue famose bricciole.</p>

<p class="center">FILIPPO</p>

<p>Ma no. Che non c'erano più. Quando non
parevo, le baciavo la mano, qualche volta mi<span class="pagenum"><a name="Page_146" id="Page_146">[146]</a></span>
arrischiavo fin sopra il braccialetto, è sempre
tanto di preso, ma ora..... dieta assoluta. Già
meglio così, perchè colla fame che mi strugge...
Se non si trattasse che di far le visite come gli
altri, passi, ma chi è buono a reggere per delle
settimane con una donna come quella, a vederla
ogni giorno e ogni sera, spesso sola, a sentirla
stuzzicarvi di proposito, ora con slanci di gaiezza
disordinata, ora con frasi temerarie, ora
con amarezze, ora con certe faccie peccaminose
che farebbero squagliare un patriarca; chi è
buono a durare tanto tempo al gioco pericoloso
dell'amore, a parlar d'amore, a ridere d'amore,
a far progetti d'amore, a metter l'amore in tutte
le salse....., fuorchè nella buona, senza sentirsi
scosso, aggirato, trascinato, flagellato, morso e
strozzato da quest'amore maledetto e perderci la
pace, la salute, l'appetito, il cuore e quella poca
testa che vi regge sul collo? Sono innamorato
come uno studente.</p>

<p class="center">D'ALMÈNA</p>

<p>Di che ti lagni se essa lo vuole?</p>

<p class="center">FILIPPO</p>

<p>Sicuro che mi lagno! Chi lo sa quello che vuole?
È impazzita. Un giorno mi dice: Filippo, andiamo
in Isvizzera? Quando? Domani. E via progetti
sui laghi, le locande, le zampogne..... poi passa
una nuvoletta, e servitore! sarà per un'altra<span class="pagenum"><a name="Page_147" id="Page_147">[147]</a></span>
volta. Si fa per chiasso, s'intende, ma bisogna
esserci al giuoco ed inghiottire tutta l'acquolina
che inghiottisco io! E poi, chi lo dice
che si fa per chiasso? O non è donna da partire
davvero sul momento? E quel satanasso
d'un Dottore che trova modo d'andar per le
gazzette ogni giorno! Lo capisci? Un uomo che
mi contrasta, e non lo vedo che stampato. L'altra
settimana, già lo sai, quando il Tevere arrivò
fino al Corso, il Sarni vede un vecchio in pericolo
di vita, si butta in acqua nella corrente e
lo salva. Ciò prova che sa nuotare, ecco tutto;
ma anche le inondazioni gli fanno per gonfiarmelo.
Era il giorno appunto che si parlava della
Svizzera: ogni due sere ci si ricasca; ho già traversato
il Gottardo una diecina di volte.......
idealmente. Capita il giornale: l'eroismo del
dottor Sarni. Crac; il treno si ferma, il Gottardo
non è più forato, la Svizzera è sfumata.
E le assenze? Sul più bello d'una mia volata
lirica, mentre mi sto maravigliando meco stesso
della mia eloquenza, la guardo, è trasfigurata. Gli
occhi le vanno lontano..... nel paese dei dottori;
capisco che sorride ad immagini che io non so
destare, che piange per dolori che non mi riguardano,
il suo sguardo ha delle dediche intenzionali
che mi fanno le corna. Un asino del
tutto non sono. Le cose chiare le intendo. Se
quella donna un giorno o l'altro farà la corbelleria,
sarà per amore d'un terzo. Mi capisci?<span class="pagenum"><a name="Page_148" id="Page_148">[148]</a></span></p>

<p class="center">D'ALMÈNA</p>

<p>Ti spieghi così bene!</p>

<p class="center">FILIPPO</p>

<p>Senti: è onestissima, piena d'ingegno, di grazia,
di coltura, buona se occorre.....</p>

<p class="center">D'ALMÈNA</p>

<p>Ma...</p>

<p class="center">FILIPPO</p>

<p>Ho detto: ma?</p>

<p class="center">D'ALMÈNA</p>

<p>No, l'ho detto io.</p>

<p class="center">FILIPPO</p>

<p>Ah! perchè io..... Dicevo dunque che è un'onestissima
donna, piena d'ingegno, di cuore.....</p>

<p class="center">D'ALMÈNA</p>

<p>Avanti... di cuore...</p>

<p class="center">FILIPPO</p>

<p>Ma...</p>

<p class="center">D'ALMÈNA</p>

<p>L'hai detto tu.</p>

<p class="center">FILIPPO</p>

<p>Ma considera la pace d'un galantuomo come
una cosa secondaria.</p>

<p class="center">D'ALMÈNA</p>

<p>Eh già! Non sono io che l'ho fatta così.<span class="pagenum"><a name="Page_149" id="Page_149">[149]</a></span></p>

<p class="center">FILIPPO</p>

<p>Nemmeno io.</p>

<p class="center">D'ALMÈNA</p>

<p>Tu sì, mio caro. Ricordati la scommessa del
dottor Sarni. Tu ce l'hai incoraggiata.</p>

<p class="center">FILIPPO</p>

<p>Che m'importa di quel sapiente?</p>

<p class="center">D'ALMÈNA</p>

<p>Bravo, e a lei che importa di te?</p>

<p class="center">FILIPPO</p>

<p>Giusto.</p>

<p class="center">D'ALMÈNA</p>

<p>E nota che il Sarni ci rimetteva molto di
più.</p>

<p class="center">FILIPPO</p>

<p>Ebbene, che si decida una buona volta.</p>

<p class="center">D'ALMÈNA</p>

<p>Sì. E tu pure, perchè se mi hai fatto questo
discorso ci sarà una ragione.</p>

<p class="center">FILIPPO</p>

<p>Non ne potevo più. Quando seppi qui del
ballo della Contessa Gemma e seppi che ci doveva
venire il Sarni, pensai: facciamola finita:
mettiamoli di fronte, che si spieghino. Lo dissi
con lei. Dovreste andare, ci sarà il Dottore... gli
parlerete.....<span class="pagenum"><a name="Page_150" id="Page_150">[150]</a></span></p>

<p class="center">D'ALMÈNA</p>

<p>Ed essa?...</p>

<p class="center">FILIPPO</p>

<p>Essa mi rispose: andiamoci, gli parlerò.</p>

<p class="center">D'ALMÈNA</p>

<p>Ah! è sincera!</p>

<p class="center">FILIPPO</p>

<p>Oh sincerissima! Or ora venendo in carrozza
aveva gli occhi così lucenti che rischiaravano
intorno; salendo le scale mi prese la mano e
mi disse: <i>Filippo, fra poco sarà deciso</i>. Le parole
le saltavano in gola da soffocarla.</p>

<p class="center">D'ALMÈNA</p>

<p>Ti ha detto questo?</p>

<p class="center">FILIPPO</p>

<p>E già! E me lo sono lasciato dire tranquillamente.
A che ne siamo eh? Ora tu devi aiutare
quest'incontro. Che si vedano: io farò la guardia
perchè non siano interrotti... da lontano, perchè
non voglio sentirli... almeno questo!</p>

<p class="center">D'ALMÈNA</p>

<p>Farò io.</p>

<p class="center">FILIPPO</p>

<p>Bravo, e allora io starò fumando in giardino.<span class="pagenum"><a name="Page_151" id="Page_151">[151]</a></span></p>

<p class="center">D'ALMÈNA</p>

<p>E se fanno la pace?</p>

<p class="center">FILIPPO</p>

<p>Che il Signore li benedica!</p>

<p class="center">D'ALMÈNA</p>

<p>Sei un bravo ragazzo.</p>

<p class="center">FILIPPO</p>

<p>No. Non ci ho merito. Se fosse stato un capriccio,
ti giuro che avrei saputo approfittarne.
Ma le voglio bene a buono e l'avvenire mi spaventa.
Se non si accordano vorrà dire che non
sono destinati, e finirà bene per riconoscere che
qualche cosa valgo anch'io.</p>

<p class="center">D'ALMÈNA</p>

<p>Che ci voglia sempre una vittima?</p>

<p class="center">FILIPPO</p>

<p>Felice te che parli in genere. Io dico: che
debba proprio toccare a me?</p>

<p class="center">D'ALMÈNA</p>

<p>Hanno smesso di ballare.</p>

<p class="center">FILIPPO</p>

<p>Ora comincia un altro divertimento. Stai a
sentire: Gli amici che mi credono arrivato si
rallegrano, e vorrebbero farmi dire. E io imbecillisco
del tutto. Se ho l'aria di offendermi:<span class="pagenum"><a name="Page_152" id="Page_152">[152]</a></span>...
naturale, tu devi fare il paladino. Se la volto
in ridere: Ah tu ridi, un uomo invidiabile! Se
cambio il discorso: già non sai che rispondere.
Se faccio il modesto è segno che annuisco, se
dico di no, credono di sì, se dico di sì, credono
anche di sì. È una morte... Eccoli!</p>

<p class="center">D'ALMÈNA</p>

<p>Andiamo via.</p>

<p class="center">FILIPPO</p>

<p>No, aspetto la Marchesa. Quando sia venuta
tu andrai a cercare il Sarni e lo porterai qui.
È il luogo migliore. È inteso?</p>

<p class="center">D'ALMÈNA</p>

<p>Va bene.<span class="pagenum"><a name="Page_153" id="Page_153">[153]</a></span></p>

<hr class="minor" />

<h3 class="break">SCENA II.</h3>

<p class="center break"><span class="smcap">D'Aspri, Rulfi, Rubaconti, Gemma, Masina</span> e detti.
Altri signori e signore che vanno e vengono.</p>

<p>&nbsp;<br />&nbsp;</p>

<p class="center">GEMMA (<i>a braccio con D'Aspri</i>)</p>

<p>Ah qui si respira!</p>

<p class="center">D'ASPRI</p>

<p>Finchè ci siete voi io seguito a sospirare.....
(<i>mette Gemma a sedere e le siede accanto</i>).</p>

<p class="center">GEMMA</p>

<p>..... Invano.</p>

<p class="center">RULFI</p>

<p>Come! Filippo è qui!</p>

<p class="center">FILIPPO (<i>a D'Almèna</i>)</p>

<p>Ci siamo!</p>

<p class="center">RUBACONTI (<i>che ha accompagnato Masina</i>)</p>

<p>Cerca l'ombra....</p>

<p class="center">MASINA</p>

<p>E la solitudine.</p>

<p class="center">D'ALMÈNA</p>

<p>Scusate, Baronessa, eravamo in due. La padrona
di casa e D'Aspri che ci hanno sorpresi
lo possono dire.<span class="pagenum"><a name="Page_154" id="Page_154">[154]</a></span></p>

<p class="center">GEMMA</p>

<p>Voi D'Almèna vi farete una nemica.</p>

<p class="center">D'ALMÈNA</p>

<p>Chi?</p>

<p class="center">GEMMA</p>

<p>Quella cui rubate Filippo.</p>

<p class="center">D'ALMÈNA</p>

<p>Oh Contessa, sapete bene che non commetto
di questi furti!</p>

<p class="center">GEMMA</p>

<p>Io?</p>

<p class="center">D'ALMÈNA</p>

<p>Sì, non ho detto una parola con D'Aspri in
tutta la sera.</p>

<p class="center">GEMMA</p>

<p>D'Aspri, difendetevi, D'Almèna vi accusa di
farmi la corte.</p>

<p class="center">D'ASPRI</p>

<p>Io pure me ne accuso.</p>

<p class="center">GEMMA</p>

<p>Ah! gentile! Ve ne accusate?</p>

<p class="center">D'ASPRI</p>

<p>Perchè è tempo perso.<span class="pagenum"><a name="Page_155" id="Page_155">[155]</a></span></p>

<p class="center">GEMMA</p>

<p>Imparate da Filippo.</p>

<p class="center">D'ASPRI</p>

<p>A far che?</p>

<p class="center">GEMMA</p>

<p>A non perdere il tempo.</p>

<p class="center">FILIPPO (<i>a D'Almèna</i>)</p>

<p>E picchia!</p>

<p class="center">D'ALMÈNA</p>

<p>Ciò non dipende dagli uomini.</p>

<p class="center">MASINA</p>

<p>E da chi?</p>

<p class="center">D'ALMÈNA</p>

<p>Dalle signore.</p>

<p class="center">VOCI</p>

<p>Ah vero! vero! (<i>risa</i>)</p>

<p class="center">D'ALMÈNA</p>

<p>Mi spiego. Ci sono delle donne colle quali
non si perde mai il tempo, anche essendone
respinti, e ce n'è di quelle colle quali si perde
sempre, anche essendone attirati.</p>

<p class="center">FILIPPO</p>

<p>Bravo. Pensare che una volta avevo dello
spirito anch'io.<span class="pagenum"><a name="Page_156" id="Page_156">[156]</a></span></p>

<hr class="minor" />

<h3 class="break">SCENA III.</h3>

<p class="center break"><span class="smcap">Elena, Del Sannio</span> e detti.</p>

<p>&nbsp;<br />&nbsp;</p>

<p class="center">FILIPPO (<i>va incontro ad Elena</i>)</p>

<p>L'avete veduto?</p>

<p class="center">ELENA</p>

<p>Sì, ha mostrato di non riconoscermi. Discorreva
ridendo con un signore. Io gli passai
proprio daccanto: mi guardò coll'aria curiosa
con cui si guarda un'ignota e seguitò a ridere.</p>

<p class="center">FILIPPO</p>

<p>Dov'è?</p>

<p class="center">ELENA</p>

<p>Nella seconda sala dopo questa. (<i>si mette a
sedere. Del Sannio le sta vicino</i>).</p>

<p class="center">FILIPPO (<i>piano a D'Almèna</i>)</p>

<p>È nella seconda sala dopo questa.</p>

<p class="center">D'ALMÈNA</p>

<p>Va bene. (<i>via</i>).</p>

<p class="center">ELENA</p>

<p>Filippo.</p>

<p class="center">FILIPPO</p>

<p>Eccomi.<span class="pagenum"><a name="Page_157" id="Page_157">[157]</a></span></p>

<p class="center">ELENA (<i>s'alza, prende il braccio di Filippo
e lascia<br /> Del Sannio ritto dov'è</i>)</p>

<p>Dov'è andato D'Almèna?</p>

<p class="center">FILIPPO</p>

<p>A cercarvi il dottor Sarni.</p>

<p class="center">ELENA</p>

<p>Che gli avete detto.....?</p>

<p class="center">FILIPPO</p>

<p>Dove l'avrebbe trovato.</p>

<p class="center">ELENA</p>

<p>D'Almèna sa?....</p>

<p class="center">FILIPPO</p>

<p>Tutto. Gli ho confidato ogni cosa. Ho fatto
male?</p>

<p class="center">ELENA</p>

<p>No.</p>

<p class="center">FILIPPO</p>

<p>Badate che a vedervi discorrere con me a
bassa voce quelle anime pietose penseranno
male.</p>

<p class="center">ELENA</p>

<p>Vi comprometto?</p>

<p class="center">FILIPPO</p>

<p>Viceversa.<span class="pagenum"><a name="Page_158" id="Page_158">[158]</a></span></p>

<p class="center">ELENA</p>

<p>Ebbene dovreste esserne lusingato. A me non
importa. Tanto più.....</p>

<p class="center">FILIPPO</p>

<p>Tanto più?.....</p>

<p class="center">ELENA</p>

<p>Che sarà ben altro domani. Preparate pure
le valigie, le mie sono leste.</p>

<p class="center">FILIPPO</p>

<p>Sì, la solita Svizzera! Chi ci crede più?</p>

<p class="center">ELENA</p>

<p>Oh! vedrete. Il colloquio col Sarni non approderà
a nulla e partiremo.</p>

<p class="center">FILIPPO</p>

<p>Siete d'una sincerità spaventosa!</p>

<p class="center">ELENA (<i>seria, porgendogli la mano</i>)</p>

<p>Perdonatemi.</p>

<p class="center">FILIPPO</p>

<p>Non sperate proprio nulla da quel colloquio?
Rinunciatevi addirittura.</p>

<p class="center">ELENA</p>

<p>No. Voglio essere in pace colla mia coscienza.</p>

<p class="center">FILIPPO</p>

<p>Ecco il Sarni. Devo andarmene?</p>

<p class="center">ELENA</p>

<p>Fra poco. Sediamo.<span class="pagenum"><a name="Page_159" id="Page_159">[159]</a></span></p>

<hr class="minor" />

<h3 class="break">SCENA IV.</h3>

<p class="center break"><span class="smcap">Andrea, D'Almèna</span> e detti.</p>

<p>&nbsp;<br />&nbsp;</p>

<p class="center">D'ALMÈNA (<i>mostrando ad Andrea la serra</i>)</p>

<p>È vero che è bella?</p>

<p class="center">ANDREA (<i>vede Elena, fra sè</i>)</p>

<p>Lei! (<i>forte</i>) Stupenda.</p>

<p class="center">GEMMA</p>

<p>Che state guardando, Sarni?</p>

<p class="center">ANDREA</p>

<p>Ah siete voi, contessa? Qui c'è una penombra
deliziosa, ma ingrata, dacchè quasi nasconde la
Dea del luogo. Non conoscevo la vostra serra.
D'Almèna ha voluto farmela ammirare.</p>

<p class="center">GEMMA</p>

<p>La inauguro stassera. Vi piace?</p>

<p class="center">ANDREA</p>

<p>Bellissima. Tanto bella che mi pare pericolosa.</p>

<p class="center">GEMMA</p>

<p>Pericolosa?!</p>

<p class="center">RULFI</p>

<p>Infatti...<span class="pagenum"><a name="Page_160" id="Page_160">[160]</a></span></p>

<p class="center">ANDREA</p>

<p>Ah! c'è un infatti?</p>

<p class="center">GEMMA</p>

<p>Or ora abbiamo assistito alle confidenze di
due tortorelle.</p>

<p class="center">
(<i>Filippo s'alza e s'avvia per uscire.<br />
D'Almèna lo raggiunge ed esce con lui</i>).</p>

<p class="center">MASINA</p>

<p>Una delle quali prende il volo in questo momento.</p>

<p class="center">ANDREA</p>

<p>Ah il Barone Landucci?</p>

<p class="center">RULFI</p>

<p>Quello non è un tortore, è un rondone.</p>

<p class="center">ANDREA (<i>ridendo</i>)</p>

<p>Dite... Dite... e l'altra chi è?</p>

<p class="center">GEMMA</p>

<p>Non siamo nè io, nè la Baronessa.</p>

<p class="center">ANDREA (<i>guardandosi intorno
e vedendo che<br /> le signore in scena sono tre sole</i>)</p>

<p>L'incognita è presto trovata.</p>

<p class="center">RULFI</p>

<p>È un'equazione di primo grado.</p>

<p class="center">D'ASPRI</p>

<p>Anzi basta la regola del tre.</p>

<p class="center">GEMMA</p>

<p>L'avete riconosciuta?<span class="pagenum"><a name="Page_161" id="Page_161">[161]</a></span></p>

<p class="center">ANDREA</p>

<p>Ci si vede così poco!</p>

<p class="center">MASINA</p>

<p>Le vada più vicino.</p>

<p class="center">GEMMA</p>

<p>A meno che...</p>

<p class="center">ANDREA</p>

<p>A meno che?</p>

<p class="center">GEMMA</p>

<p>Le rincresca di accertare la persona.</p>

<p class="center">ANDREA</p>

<p>Oh! (<i>ridendo</i>) Vado... (<i>s'avvicina sbadatamente ad
Elena</i>).</p>

<p class="center">DEL SANNIO</p>

<p>Suonano, se vuol fare un giro?.... (<i>levandosi,
ad Elena</i>).</p>

<p class="center">ELENA (<i>Alzando alquanto la voce perchè Andrea<br />
la possa sentire</i>).</p>

<p>Grazie. Ho impegnato col dottor Sarni.</p>

<p class="center">ANDREA</p>

<p>Con me, Marchesa? Ci dev'essere errore. Io
aspetto che la contessa Gemma mi dia il braccio
per un giro nelle sale.</p>

<p class="center">DEL SANNIO (<i>ad Elena</i>)</p>

<p>Dunque?<span class="pagenum"><a name="Page_162" id="Page_162">[162]</a></span></p>

<p class="center">ELENA</p>

<p>Grazie. Sono stanca. (<i>Del Sannio s'allontana</i>).
Dottore...</p>

<p class="center">DEL SANNIO (<i>voltandosi &mdash; ad Andrea</i>)</p>

<p>La contessa Gemma se n'è andata. (<i>via</i>).</p>

<p class="center">ANDREA</p>

<p>Eccomi. Perdoni, Marchesa..... (<i>per avviarsi</i>).</p>

<p class="center">ELENA</p>

<p>Andrea! Andrea!</p>

<p class="center">
(<i>tutti gli altri sono usciti ridendo e discorrendo</i>).</p>

<hr class="minor" />

<h3 class="break">SCENA V.</h3>

<p class="center break"><span class="smcap">Elena</span> e <span class="smcap">Andrea</span>.</p>

<p>&nbsp;<br />&nbsp;</p>

<p class="center">ANDREA</p>

<p>Com'è inutile quanto stiamo per dire!</p>

<p class="center">ELENA</p>

<p>Oh Andrea! Vorrei essere in punto di morte
perchè non mi poteste negare misericordia. Se
sapeste quanto ho sospirato e temuto questo
momento! Sono venuta al ballo apposta. Or ora
quando siete entrato qui, temetti di non potermi
reggere. Di là vi ero passata vicino vicino e
mi avete guardata ridendo. Sono ammalata, lo
vedete. Vi supplico di ascoltarmi; non so quello
che vi dirò; ho provato a raccogliermi e a meditare<span class="pagenum"><a name="Page_163" id="Page_163">[163]</a></span>
per trovare parole efficaci, ma non ho
saputo. Che importa? Qualunque cosa vi dica non
ho che da cercare ciecamente nell'animo mio
per trovarci l'umiliazione ed il pentimento. Andrea,
sedete qui ed ascoltatemi; così ritto ho
sempre paura che fuggiate.</p>

<p class="center">ANDREA</p>

<p>Che nuova scommessa avete fatto?</p>

<p class="center">ELENA</p>

<p>È giusto. Dovete rispondermi così, anche se
non lo credete; dovete provare una tale smania
d'insultarmi e di farmi del male. Ve ne ho fatto
tanto! Questi giorni cercavo di mettermi al
vostro posto, di immaginare ch'altri m'avesse
offesa come vi ho offeso io e ne provasse poi il
pentimento che ne provo. Ebbene, pensate se
avrei voluto dispormi a perdonare! Non ci riusciva.
Sentivo che sarei stata inesorabile.</p>

<p class="center">ANDREA</p>

<p>E allora perchè seguitare questo discorso così
penoso? Di me non avete a temer nulla, del
male non ve ne posso fare.</p>

<p class="center">ELENA</p>

<p>Ah! se vi credessi capace di vendicarvi, ne
sarei tanto contenta! Espio per espiare. Se ne
sperassi alcun bene, la mia umiliazione non sarebbe
completa.<span class="pagenum"><a name="Page_164" id="Page_164">[164]</a></span></p>

<p class="center">ANDREA</p>

<p>O piuttosto il vostro orgoglio si compiace di
tentare l'impossibile.</p>

<p class="center">ELENA</p>

<p>Non ho più orgoglio, Andrea. Lo sapete. Sono
andata a cercarvi in casa vostra. C'eravate e
non mi avete aperto. Sono tornata l'indomani,
e il giorno di poi; sentivo il vostro passo sino
all'uscio, ma certo avevate modo di riconoscermi
e bussavo invano. Vi ho scritto, avete respinte
le mie lettere senza aprirle. È giusto, Andrea.
Ma vedete che non ho più orgoglio. Al primo
momento, dopo quelle ripulse ho cercato di stimolarlo
l'orgoglio, di persuadermi che avevo fatto
assai, ch'eravamo pari, ed eccomi qui un'altra
volta. Si dice: passerà, si riprende la vita normale,
si ride, si rivedono le solite persone, ma
poi ogni sera le vostre parole furibonde mi risuonavano
nel petto, ma il sonno faticoso e agitato
mi recava la vostra immagine pallida e
stravolta dal dolore e dallo sdegno.</p>

<p class="center">ANDREA (<i>con impeto</i>)</p>

<p>Ed io...?</p>

<p class="center">ELENA</p>

<p>Parlate, parlate! Ho tanto rimorso dei vostri
dolori e ho tanta sete di vedervi soffrire. Andrea!
Andrea!<span class="pagenum"><a name="Page_165" id="Page_165">[165]</a></span></p>

<p class="center">ANDREA.</p>

<p>Badate, Marchesa, che può venir gente, vi
possono sentire...</p>

<p class="center">ELENA</p>

<p>Oh! Volete che vi accompagni di là in mezzo
alla folla e che mi accusi e vi domandi perdono?
Sono disposta a farlo. Che m'importa di
quelli? Non lo devo a loro il male che vi ho
fatto? Se sapeste... Andrea, se sapeste! Mai un
pensiero elevato, mai un affetto gentile, nessuna
fede nella grandezza umana; nessuno di quelli che
creda al disinteresse e al sacrifizio. E sono cresciuta
là in mezzo! Le anime tranquille si adagiano
nella noncuranza; le irrequiete provocano il male
e fra una tazza di thè ed una frase galante
concepiscono gli orribili agguati che vi ho teso
io, e giuocano la vita d'un uomo per un gingillo.
Domandatene <a name="tn165" id="tn165"></a>a D'Almèna se non fu così. Quando
mi proposi di trattenervi non vi conosceva,
Andrea, e il mio orgoglio ricusava d'accettarvi
per forte sulla fede altrui. Ho recitato un'indegna
commedia fino a quella mattina quando
venne Filippo a interromperci. Ma dal momento
che vi consegnai la lettera, ve lo giuro, fui la
più sincera fra le donne, e quando vi dissi
quelle parole amare che vi trattennero, era il
cuore che parlava, e se tremavo della vostra
partenza, non era più per ardore di trionfo, ma<span class="pagenum"><a name="Page_166" id="Page_166">[166]</a></span>
perchè sentivo che voi partito, il mondo mi
sarebbe sembrato vuoto come un deserto.</p>

<p class="center">ANDREA</p>

<p>Ma poi, ma poi?</p>

<p class="center">ELENA</p>

<p>Ma poi fui aggirata, mi hanno avvelenata
con sospetti, e tutta la mia vita mi aveva così
tristamente preparata ad accoglierli! Ho sofferto
quanto si può soffrire, Andrea. Quando vi
lasciai insultare, quando v'insultai, v'amavo pazzamente
come vi amo ora, e quest'amore che
vi vendica e mi punisce non vorrei strapparmelo
dal cuore neanche se potessi metterci in suo
luogo la dignità e la pace che ho perdute.</p>

<p class="center">ANDREA</p>

<p>Se non mentite vi compiango.</p>

<p class="center">ELENA</p>

<p>Come siete calmo, Andrea! Che fortezza spaventevole
è la vostra!</p>

<p class="center">ANDREA</p>

<p>No, sono guarito e diffidente.</p>

<p class="center">ELENA</p>

<p>Guarito! Non lo sperate. Il male che vi ho
fatto è troppo grave per guarire. Avreste potuto
scordare l'amore se non vi avessi così mortalmente
offeso, o l'offesa, se non mi aveste amato;<span class="pagenum"><a name="Page_167" id="Page_167">[167]</a></span>
ma compenetrati insieme essi formano
un viluppo velenoso che vi morderà il cuore
per tutta la vita. Non lo dite, non lo dite. L'onore,
la dignità, la collera, il disprezzo si irrigidiscono
in voi e vi comandano di negare l'amore,
ma voi mi amate ancora, mi amate come il primo
giorno.</p>

<p class="center">ANDREA</p>

<p>No... no... no... no...</p>

<p class="center">ELENA</p>

<p>E avete bisogno di abbrancarvi a questo diniego
violento, di assordarvene e di rinnegare
tutta la verità, perchè concedendone una parte
sentite che sareste trascinato alla divina vigliaccheria
del consenso!</p>

<p class="center">ANDREA</p>

<p>Non è vero, non vi amo. Addio.</p>

<p class="center">ELENA</p>

<p>E fuggite!</p>

<p class="center">ANDREA (<i>tornando</i>)</p>

<p>Eccomi.</p>

<p class="center">ELENA</p>

<p>E le nostre sorti saranno inesorabilmente divise?
E giovani tutt'e due e coll'anima vibrante
e sanguinante, andremo per il mondo solitarii,
incapaci di risognare con altri il dolce sogno della
felicità! Oh le sere che vi aspettavo sola nel
mio salotto! Come contavo i minuti! Sentivo il<span class="pagenum"><a name="Page_168" id="Page_168">[168]</a></span>
vostro passo in istrada da lontano, il vostro
passo frettoloso, e pensavo: È qui. Com'è vicino
tutto quello, e com'è lontano!</p>

<p class="center">ANDREA</p>

<p>E che inganno ce ne separa!</p>

<p class="center">ELENA</p>

<p>Oh siete ingeneroso! Lo vedete, mi do tutta
a voi, vi getto ai piedi il mio amore supplichevole,
la mia dignità di donna, la fierezza
del mio sangue, la mia gioventù e il mio pudore;
vi parlo come non concepirei si possa parlare,
mi disonoro coscientemente e volontariamente
e mi rispondete così! Non è facile nè mediocre
quello che sto facendo. Andrea, imponetemi una
prova, sia pur lunga e difficile, vedrete che saprò
superarla, ma non respingetemi, ma non negate
l'amore, non negate l'amore!</p>

<p class="center">ANDREA</p>

<p>E se m'ingannaste ancora?</p>

<p class="center">ELENA</p>

<p>Oh siete inesorabile come la morte! Vi ho
troppo supplicato. Non aspettavo miglior sorte
alle mie preghiere, ma non credevo mi sarei abbassata
come ho fatto. Mi avrete perduta! Ma
vi starò nel cuore come una lama e saprò darvi
un rimorso uguale al mio.</p>

<p class="center">ANDREA (<i>esita, s'avvia, vorrebbe tornare</i>)</p>

<p>No. (<i>esce pricipitoso. Elena rimane sola</i>).<span class="pagenum"><a name="Page_169" id="Page_169">[169]</a></span></p>

<hr class="minor" />

<h3 class="break">SCENA VI.</h3>

<p class="center break"><span class="smcap">Elena</span> e <span class="smcap">D'Almèna</span></p>

<p>&nbsp;<br />&nbsp;</p>

<p class="center">ELENA (<i>vedendo entrare D'Almèna</i>)</p>

<p>Voi? Vi avrei cercato. Filippo vi ha detto
ogni cosa. Ho scongiurato Andrea di perdonarmi,
mi sono fatta cencio al suo cospetto, invano.
L'avevo preveduto e avevo disposto dapprima
all'uopo. Fui ingiusta con voi e volli dirvelo
per mostrarvi in qual conto vi tengo. Domani
partirò. Ignoro se tornerò più mai a Roma.</p>

<p class="center">D'ALMÈNA</p>

<p>Partite con Filippo?</p>

<p class="center">ELENA</p>

<p>Perchè no?</p>

<p class="center">D'ALMÈNA</p>

<p>Con Filippo!</p>

<p class="center">ELENA</p>

<p>Ah! mi disprezza? Voglio farmi spregevole.
Non mi potrà credere innamorata di Filippo.
Andrea spergiura che non mi ama più. Sono
certa di dargli un dolore mortale. Se m'inganno
il mio orgoglio avrà trovato il suo castigo; ma<span class="pagenum"><a name="Page_170" id="Page_170">[170]</a></span>
se è vero egli porterà la pena del suo. La mia
vita non è troppa cosa per la vendetta infernale
che mi propongo. Addio.</p>

<p class="center">D'ALMÈNA</p>

<p>No per carità &mdash; per carità!</p>

<p class="center">ELENA</p>

<p>Guardatemi, D'Almèna, vi sembro donna da
mutar consiglio? Dov'è Filippo?</p>

<p class="center">D'ALMÈNA</p>

<p>È... non lo so.</p>

<p class="center">ELENA</p>

<p>Non volete dirlo? Lo troverò da me. Addio,
mio nobile hidalgo! Ve ne ricordate? Come
vanno a finire le cose eh? Ma voi non siete
cattivo. (<i>gli dà la mano</i>) Via, non ci commoviamo.
Non ne vale la pena. Non mi accompagnate.
Non voglio altri consigli e riconosco che il vostro
dovere è di darmeli. (<i>via</i>).</p>

<hr class="minor" />

<h3 class="break">SCENA VII.</h3>

<p class="center break"><span class="smcap">D'Almèna</span>, poi <span class="smcap">Filippo</span>, poi <span class="smcap">Andrea</span>.</p>

<p class="center">
(<i>D'Almèna rimasto solo, apre l'invetriata che mette<br />
in giardino</i>).</p>

<p>&nbsp;<br />&nbsp;</p>

<p class="center">D'ALMÈNA (<i>chiamando</i>)</p>

<p>Filippo!<span class="pagenum"><a name="Page_171" id="Page_171">[171]</a></span></p>

<p class="center">FILIPPO (<i>entra dal giardino</i>)</p>

<p>Sono qui.</p>

<p class="center">ANDREA (<i>dal fondo</i>)</p>

<p>D'Almèna.</p>

<p class="center">D'ALMÈNA</p>

<p>Che vuoi?</p>

<p class="center">ANDREA</p>

<p>Senti.</p>

<p class="center">D'ALMÈNA</p>

<p>Lasciami dire due parole..... e sono da te.</p>

<p class="center">ANDREA</p>

<p>Vorrei.....</p>

<p class="center">D'ALMÈNA</p>

<p>Abbi pazienza; due minuti; aspetta due minuti.</p>

<p class="center">ANDREA</p>

<p>Non di più!</p>

<p class="center">D'ALMÈNA</p>

<p>No, va...</p>

<p class="center">ANDREA (<i>accennando il fondo</i>)</p>

<p>Sto là fuori.</p>

<p class="center">D'ALMÈNA</p>

<p>Sì.</p>

<p class="center">ANDREA (<i>esce dal fondo</i>).</p>

<hr class="minor" />

<h3 class="break">SCENA VIII.</h3>

<p class="center break"><span class="smcap">D'Almèna</span> e <span class="smcap">Filippo</span>.</p>

<p>&nbsp;<br />&nbsp;</p>

<p class="center">D'ALMÈNA</p>

<p>La Marchesa ha deciso di partire con te.<span class="pagenum"><a name="Page_172" id="Page_172">[172]</a></span></p>

<p class="center">FILIPPO</p>

<p>Sì, se mi coglie. Ho inteso tutto. È innamorata
pazza del Dottore.</p>

<p class="center">D'ALMÈNA</p>

<p>Ah!</p>

<p class="center">FILIPPO</p>

<p>E glielo ha detto anche.</p>

<p class="center">D'ALMÈNA</p>

<p>E lui?</p>

<p class="center">FILIPPO</p>

<p>Lui? Le ha ricusato i suoi favori. Ci ho gusto.
Bel tiro mi farebbe a partire con me. Le donne
sono magnifiche, in parola d'onore.</p>

<p class="center">D'ALMÈNA</p>

<p>Mio caro, ho veduto tanti disperati ubbriacarsi
con una bottiglia di Cognac!</p>

<p class="center">FILIPPO</p>

<p>Non vedo il rapporto.</p>

<p class="center">D'ALMÈNA</p>

<p>La Marchesa ti piglia per un liquore spiritoso
e inebriante.</p>

<p class="center">FILIPPO</p>

<p>Ho inteso anche quello che ha detto con te.
Mi piglia per una boccetta di vetriolo da buttare
in faccia al suo innamorato. Fossi grullo!<span class="pagenum"><a name="Page_173" id="Page_173">[173]</a></span></p>

<p class="center">D'ALMÈNA</p>

<p>Che vuoi fare?</p>

<p class="center">FILIPPO (<i>fa scoccare il gibus e se lo<br /> mette in testa</i>)</p>

<p>Buona sera. Me ne vado pel giardino senza
nemmeno rientrare nelle sale. E prima che la
Marchesa mi riveda, voglio che ne passi dell'acqua
in Tevere. Addio.</p>

<p class="center">D'ALMÈNA</p>

<p>Non vai nemmeno a prenderti il soprabito?</p>

<p class="center">FILIPPO</p>

<p>Se l'incontrassi glie le direi troppo grosse. E
poi... voglio potermi vantare di averle lasciato
il mantello a quella Putifarre. Addio. (<i>quando
è sulla porta a vetri si volta</i>) Sai, se mi serbi il
segreto mi fai piacere. (<i>via per l'invetriata</i>).</p>

<p class="center">D'ALMÈNA</p>

<p>Povero diavolo! a quest'altro. (<i>apre la porta
di fondo</i>).</p>

<hr class="minor" />

<h3 class="break">SCENA IX.</h3>

<p class="center break"><span class="smcap">D'Almèna</span> e <span class="smcap">Andrea</span>.</p>

<p>&nbsp;<br />&nbsp;</p>

<p class="center">D'ALMÈNA</p>

<p>Che vuoi?</p>

<p class="center">ANDREA</p>

<p>Tu hai parlato colla Marchesa.<span class="pagenum"><a name="Page_174" id="Page_174">[174]</a></span></p>

<p class="center">D'ALMÈNA</p>

<p>Sì.</p>

<p class="center">ANDREA</p>

<p>Che ti ha detto?</p>

<p class="center">D'ALMÈNA</p>

<p>Che ti ha scongiurato di perdonarle.</p>

<p class="center">ANDREA</p>

<p>È vero.</p>

<p class="center">D'ALMÈNA</p>

<p>E che sei stato inesorabile.</p>

<p class="center">ANDREA</p>

<p>È vero. Non dovevo esserlo forse?</p>

<p class="center">D'ALMÈNA</p>

<p>Altro. Oh io ti approvo.</p>

<p class="center">ANDREA</p>

<p>Perchè l'offesa che mi ha fatto...</p>

<p class="center">D'ALMÈNA</p>

<p>È gravissima.</p>

<p class="center">ANDREA</p>

<p>Concepisco la scommessa.</p>

<p class="center">D'ALMÈNA</p>

<p>Sì... un momento... di leggerezza... e ancora...</p>

<p class="center">ANDREA</p>

<p>Ma poi...<span class="pagenum"><a name="Page_175" id="Page_175">[175]</a></span></p>

<p class="center">D'ALMÈNA</p>

<p>Imperdonabile... d'altronde... tu ci credi al
pentimento?</p>

<p class="center">ANDREA</p>

<p>Oh questo sì. Povera donna!</p>

<p class="center">D'ALMÈNA</p>

<p>Ci credi?</p>

<p class="center">ANDREA</p>

<p>Tu non l'hai sentita!</p>

<p class="center">D'ALMÈNA</p>

<p>Non l'ami più? Eh?</p>

<p class="center">ANDREA</p>

<p>Se l'amassi ancora mi disprezzerei.</p>

<p class="center">D'ALMÈNA</p>

<p>Bravo! Allora ti posso dire che...</p>

<p class="center">ANDREA</p>

<p>Che?</p>

<p class="center">D'ALMÈNA</p>

<p>Ma è una confidenza. Prometti di non tradirmi?</p>

<p class="center">ANDREA</p>

<p>Parla.</p>

<p class="center">D'ALMÈNA</p>

<p>Me lo prometti? Se anche la vedi e le parli
non mostrerai di sapere...<span class="pagenum"><a name="Page_176" id="Page_176">[176]</a></span></p>

<p class="center">ANDREA</p>

<p>No...</p>

<p class="center">D'ALMÈNA</p>

<p>Parola d'onore?</p>

<p class="center">ANDREA</p>

<p>Parola d'onore.</p>

<p class="center">D'ALMÈNA</p>

<p>Domani parte con Filippo.</p>

<p class="center">ANDREA</p>

<p>Oh!</p>

<p class="center">D'ALMÈNA</p>

<p>Vanno insieme in Isvizzera a fare un viaggetto.</p>

<p class="center">ANDREA</p>

<p>Non è vero!</p>

<p class="center">D'ALMÈNA</p>

<p>Me lo ha confidato lei stessa. Dove vai?</p>

<p class="center">ANDREA</p>

<p>Lasciami.</p>

<p class="center">D'ALMÈNA</p>

<p>Dove vai? Andiamo, non far scene. Per la
tua dignità! Quella donna non ne vale la pena.</p>

<p class="center">ANDREA</p>

<p>Oh! mi ha ingannato un'altra volta come un
fanciullo! Qui, qui, or ora, mi giurava d'amarmi.</p>

<p class="center">D'ALMÈNA</p>

<p>E già, fanno così!<span class="pagenum"><a name="Page_177" id="Page_177">[177]</a></span></p>

<p class="center">ANDREA</p>

<p>Ed io quasi ci ricascavo!... E mi rimordevo
del mio orgoglio!... e or ora, quando la vidi
passare, per poco non mi sono gettato ai suoi
piedi come un pazzo!</p>

<p class="center">D'ALMÈNA</p>

<p>Bada!... eccola... vieni via!</p>

<p class="center">ANDREA</p>

<p>No... lasciami... ti giuro che son padrone di
me.</p>

<p class="center">D'ALMÈNA</p>

<p>Marinaio, va! (<i>via</i>).</p>

<hr class="minor" />

<h3 class="break">SCENA ULTIMA.</h3>

<p class="center break"><span class="smcap">Elena</span> e <span class="smcap">Andrea</span>.</p>

<p>&nbsp;<br />&nbsp;</p>

<p class="center">ANDREA (<i>Chiude l'uscio del fondo,
si volta verso Elena<br /> e le dice con ira minacciosa</i>)</p>

<p>Voi cercate di Filippo?... Voi partite con Filippo?</p>

<p class="center">ELENA</p>

<p>Andrea! &mdash; Dimmi che non vuoi... dimmi che
non vuoi!!</p>

<p class="center">ANDREA</p>

<p>No, non voglio! T'amo!</p>

<p class="center break"><i>Cala la tela.</i></p>

<p class="center break">FINE DELLA COMMEDIA.</p>
</div>

<div class="tnote">
<h2>Nota del Trascrittore</h2>

<p>Ortografia e punteggiatura originali sono state mantenute, correggendo senza annotazione minimi errori tipografici. Sono stati corretti i seguenti refusi [tra parentesi il testo originale]:</p>

<table summary="corrections">
  <tr>
  <td class="r">P.&nbsp;&nbsp;&nbsp;&nbsp; <a href="#tn1">1</a> -</td>   <td>La Contessa Elvira di Francofonte [Francoforte]</td>
  </tr>
   <tr>
  <td class="r"><a href="#tn68">68</a> -</td>   <td>fosse stato ordito [udito] da un uomo</td>
  </tr>
   <tr>
  <td class="r"><a href="#tn165">165</a> -</td>   <td>Domandatene a D'Almèna [ad Almèna] se non fu così</td>
  </tr>
</table>
</div>

</body>
</html>

